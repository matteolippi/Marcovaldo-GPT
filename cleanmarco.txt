Primavera
Funghi in città 

Il vento, venendo in città da lontano, le porta doni inconsueti, di cui 
s’accorgono solo poche anime sensibili, come i raffreddati del fieno, che 
starnutano per pollini di fiori d’altre terre. 

Un giorno, sulla striscia d’aiola d’un corso cittadino, capitò chissà donde 
una ventata di spore, e ci germinarono dei funghi. Nessuno se ne accorse 
tranne il manovale Marcovaldo che proprio lì prendeva ogni mattina il tram. 

Aveva questo Marcovaldo un occhio poco adatto alla vita di città: cartelli, 
semafori, vetrine, insegne luminose, manifesti, per studiati che fossero a 
colpire l’attenzione, mai fermavano il suo sguardo che pareva scorrere sulle 
sabbie del deserto. Invece, una foglia che ingiallisse su un ramo, una piuma 
che si impigliasse ad una tegola, non gli sfuggivano mai: non c’era tafano sul 
dorso d’un cavallo, pertugio di tarlo in una tavola, buccia di fico spiaccicata 
sul marciapiede che Marcovaldo non notasse, e non facesse oggetto di 
ragionamento, scoprendo i mutamenti della stagione, i desideri del suo 
animo, e le miserie della sua esistenza. 

Così un mattino, aspettando il tram che lo portava alla ditta Sbav dov’era 
uomo di fatica, notò qualcosa d’insolito presso la fermata, nella striscia di 
terra sterile e incrostata che segue l’alberatura del viale: in certi punti, al 
ceppo degli alberi, sembrava si gonfiassero bernoccoli che qua e là 
s’aprivano e lasciavano affiorare tondeggianti corpi sotterranei. 

Si chinò a legarsi le scarpe e guardò meglio: erano funghi, veri funghi, che 
stavano spuntando proprio nel cuore della città! A Marcovaldo parve che il 
mondo grigio e misero che lo circondava diventasse tutt’a un tratto generoso 
di ricchezze nascoste, e che dalla vita ci si potesse ancora aspettare qualcosa, 
oltre la paga oraria del salario contrattuale, la contingenza, gli assegni 
familiari e il caropane. 

Al lavoro fu distratto più del solito; pensava che mentre lui era lì a 
scaricare pacchi e casse, nel buio della terra i funghi silenziosi, lenti, 
conosciuti solo da lui, maturavano la polpa porosa, assimilavano succhi 
sotterranei, rompevano la crosta delle zolle. «Basterebbe una notte di pioggia, 
- si disse, - e già sarebbero da cogliere.» E non vedeva l’ora di mettere a 
parte della scoperta sua moglie e i sei figlioli. 

- Ecco quel che vi dico! - annunciò durante il magro desinare. - Entro la 
settimana mangeremo funghi! Una bella frittura! V’assicuro! 

E ai bambini più piccoli, che non sapevano cosa i funghi fossero, spiegò con trasporto la bellezza delle loro molte specie, la delicatezza del loro 
sapore, e come si doveva cucinarli; e trascinò così nella discussione anche 
sua moglie Domitilla, che s’era mostrata fino a quel momento piuttosto 
incredula e distratta. 

- E dove sono questi funghi? - domandarono i bambini. - Dicci dove 
crescono! 

A quella domanda E entusiasmo di Marco valdo fu frenato da un 
ragionamento sospettoso: «Ecco che io gli spiego il posto, loro vanno a 
cercarli con una delle solite bande di monelli, si sparge la voce nel quartiere, 
e i funghi finiscono nelle casseruole altrui!» Così, quella scoperta che subito 
gli aveva riempito il cuore d’amore universale, ora gli metteva la smania del 
possesso, lo circondava di timore geloso e diffidente. 

- Il posto dei funghi lo so io e io solo, - disse ai figli, - e guai a voi se vi 
lasciate sfuggire una parola. 

Il mattino dopo, Marco valdo, avvicinandosi alla fermata del tram, era 
pieno d’apprensione. Si chinò sull’àiòlà e con sollievo vide i funghi un po’ 
cresciuti ma non molto, ancora nascosti quasi del tutto dalla terra. 

Era così chinato, quando s’accorse d’aver qualcuno alle spalle. S’alzò di 
scatto e cercò di darsi un’aria indifferente. C’era uno spazzino che lo stava 
guardando, appoggiato alla sua scopa. 

Questo spazzino, nella cui giurisdizione si trovavano i funghi, era un 
giovane occhialuto e spilungone. Si chiamava Amadigi, e a Marcovaldo era 
antipatico da tempo, forse per via di quegli occhiali che scrutavano l’asfalto 
delle strade in cerca di ogni traccia naturale da cancellare a colpi di scopa. 

Era sabato; e Marcovaldo passò la mezza giornata libera girando con aria 
distratta nei pressi dell’àiòlà, tenendo d’occhio di lontano lo spazzino e i 
funghi, e facendo il conto di quanto tempo ci voleva a farli crescere. 

La notte piovve: come i contadini dopo mesi di siccità si svegliano e 
balzano di gioia al rumore delle prime gocce, così Marcovaldo, unico in tutta 
la città, si levò a sedere nel letto, chiamò i familiari. «È la pioggia, è la 
pioggia», e respirò l’odore di polvere bagnata e muffa fresca che veniva di 
fuori. 

All’alba - era domenica -, coi bambini, con un cesto preso in prestito, 
corse subito all’aiola. I funghi c’erano, ritti sui loro gambi, coi cappucci alti 
sulla terra ancora zuppa d’acqua. - Evviva! - e si buttarono a raccoglierli. 

- Babbo! guarda quel signore lì quanti ne ha presi! - disse Michelino, e il 
padre alzando il capo vide, in piedi accanto a loro, Amadigi anche lui con un 
cesto pieno di funghi sotto il braccio. - Ah, li raccogliete anche voi? - fece lo spazzino. - Allora sono buoni da 
mangiare? Io ne ho presi un po’ ma non sapevo se fidarmi... Più in là nel 
corso ce n’è nati di più grossi ancora... Bene, adesso che lo so, avverto i miei 
parenti che sono là a discutere se conviene raccoglierli o lasciarli... - e 
s’allontanò di gran passo. 

Marco valdo restò senza parola: funghi ancora più grossi, di cui lui non 
s’era accorto, un raccolto mai sperato, che gli veniva portato via così, di sotto 
il naso. Restò un momento quasi impietrito dall’ira, dalla rabbia, poi - come 
talora avviene - il tracollo di quelle passioni individuali si trasformò in uno 
slancio generoso. A quell’ora, molta gente stava aspettando il tram, con 
l’ombrello appeso al braccio, perché il tempo restava umido e incerto. - Ehi, 
voialtri! Volete farvi un fritto di funghi questa sera? - gridò Marcovaldo alla 
gente assiepata alla fermata. - Sono cresciuti i funghi qui nel corso! Venite 
con me! Ce n’è per tutti! - e si mise alle calcagna di Amadigi, seguito da un 
codazzo di persone. 

Trovarono ancora funghi per tutti e, in mancanza di cesti, li misero negli 
ombrelli aperti. Qualcuno disse: - Sarebbe bello fare un pranzo tutti insieme! 
- Invece ognuno prese i suoi funghi e andò a casa propria. 

Ma si rividero presto, anzi la stessa sera, nella medesima corsia 
dell’ospedale, dopo la lavatura gastrica che li aveva tutti salvati 
dall’ avvelenamento: non grave, perché la quantità di funghi mangiati da 
ciascuno era assai poca. 

Marcovaldo e Amadigi avevano i letti vicini e si guardavano in cagnesco. 

Estate
La villeggiatura in panchina 

Andando ogni mattino al suo lavoro, Marcovaldo passava sotto il verde 
d’una piazza alberata, un quadrato di giardino pubblico ritagliato in mezzo a 
quattro vie. Alzava rocchio tra le fronde degli ippocastani, dov’erano più 
folte e solo lasciavano dardeggiare gialli raggi nelLombra trasparente di linfa, 
ed ascoltava il chiasso dei passeri stonati ed invisibili sui rami. A lui 
parevano usignoli; e si diceva: «Oh, potessi destarmi una volta al cinguettare 
degli uccelli e non al suono della sveglia e allo strillo del neonato Paolino e 
alfinveire di mia moglie Domitilla!» oppure: «Oh, potessi dormire qui, solo 
in mezzo a questo fresco verde e non nella mia stanza bassa e calda; qui nel 
silenzio, non nel russare e parlare nel sonno di tutta la famiglia e correre di 
tram giù nella strada; qui nel buio naturale della notte, non in quello 
artificiale delle persiane chiuse, zebrato dal riverbero dei fanali; oh, potessi 
vedere foglie e cielo aprendo gli occhi!» Con questi pensieri tutti i giorni 
Marcovaldo incominciava le sue otto ore giornaliere - più gli straordinari - 
di manovale non qualificato. 

C’era, in un angolo della piazza, sotto una cupola d’ippocastani, una 
panchina appartata e seminascosta. E Marcovaldo l’aveva prescelta come sua. 
In quelle notti d’estate, quando nella camera in cui dormivano in cinque non 
riusciva a prendere sonno, sognava la panchina come un senza tetto può 
sognare il letto d’una reggia. Una notte, zitto, mentre la moglie russava ed i 
bambini scalciavano nel sonno, si levò dal letto, si vestì, prese sottobraccio il 
suo guanciale, uscì e andò alla piazza. 

Là era il fresco e la pace. Già pregustava il contatto di quegli assi d’un 
legno - ne era certo - morbido e accogliente, in tutto preferibile al pesto 
materasso del suo letto; avrebbe guardato per un minuto le stelle e avrebbe 
chiuso gli occhi in un sonno riparatore d’ogni offesa della giornata. 

Il fresco e la pace c’erano, ma non la panca libera. Vi sedevano due 

> 

innamorati, guardandosi negli occhi. Marcovaldo, discreto, si ritrasse. «E 
tardi, - pensò, - non passeranno mica la notte all’aperto! La finiranno di 
tubare!» 

Ma i due non tubavano mica: litigavano. E tra due innamorati un litigio 
non si può dire mai a che ora andrà a finire. 

Lui diceva: - Ma tu non vuoi ammettere che dicendo quello che hai detto 
sapevi di farmi dispiacere anziché piacere come facevi finta di credere? 

Marcovaldo capì che sarebbe andata per le lunghe. - No, non l’ammetto, - rispose lei, e Marcovaldo già se l’aspettava. 

- Perché non l’ammetti? 

- Non l’ammetterò mai. 

«Ahi», pensò Marcovaldo. Col suo guanciale stretto sotto il braccio, andò a 
fare un giro. Andò a guardare la luna, che era piena, grande sugli alberi e i 
tetti. Tornò verso la panchina, girando un po’ al largo per lo scrupolo di 
disturbarli, ma in fondo sperando di dar loro un po’ di noia e persuaderli ad 
andarsene. Ma erano troppo infervorati nella discussione per accorgersi di 
lui. 

- Allora ammetti? 

- No, no, non lo ammetto affatto! 

- Ma ammettendo che tu ammettessi? 

- Ammettendo che ammettessi, non ammetterei quel che vuoi farmi 
ammettere tu! 

Marcovaldo tornò a guardare la luna, poi andò a guardare un semaforo che 
c’era un po’ più in là. Il semaforo segnava giallo, giallo, giallo, continuando 
ad accendersi e riaccendersi. Marcovaldo confrontò la luna e il semaforo. La 
luna col suo pallore misterioso, giallo anch’esso, ma in fondo verde e anche 
azzurro, e il semaforo con quel suo gialletto volgare. E la luna, tutta calma, 
irradiante la sua luce senza fretta, venata ogni tanto di sottili resti di nubi, che 
lei con maestà si lasciava cadere alle spalle; e il semaforo intanto sempre lì 
accendi e spegni, accendi e spegni, affannoso, falsamente vivace, stanco e 
schiavo. 

Tornò a vedere se la ragazza aveva ammesso: macché, non ammetteva, 
anzi non era più lei a non ammettere, ma lui. La situazione era tutta cambiata, 
ed era lei che diceva a lui: - Allora, ammetti? - e lui a dire di no. Così passò 
mezz’ora. Alla fine lui ammise, o lei, insomma Marcovaldo li vide alzarsi e 
andarsene tenendosi per mano. 

Corse alla panchina, si buttò giù, ma intanto, nell’attesa, un po’ della 
dolcezza che s’aspettava di trovarvi non era più nella disposizione di sentirla, 
e anche il letto di casa non lo ricordava più così duro. Ma queste erano 
sfumature, la sua intenzione di godersi la notte all’aperto era ben ferma: 
sprofondò il viso nel guanciale e si dispose al sonno, a un sonno come da 
tempo ne aveva smesso l’abitudine. 

Ora aveva trovato la posizione più comoda. Non si sarebbe spostato d’un 
millimetro per nulla al mondo. Peccato soltanto che a stare così, il suo 
sguardo non cadesse su di una prospettiva d’alberi e cielo soltanto, in modo 
che il sonno gli chiudesse gli occhi su una visione di assoluta serenità naturale, ma davanti a lui si succedessero, in scorcio, un albero, la spada 
d’un generale dall’alto del suo monumento, un altro albero, un tabellone 
delle affissioni pubbliche, un terzo albero, e poi, un po’ più lontano, quella 
falsa luna intermittente del semaforo che continuava a sgranare il suo giallo, 
giallo, giallo. 

Bisogna dire che in questi ultimi tempi Marcovaldo aveva un sistema 
nervoso in così cattivo stato che, nonostante fosse stanco morto, bastava una 
cosa da nulla, bastava si mettesse in testa che qualcosa gli dava fastidio, e lui 
non dormiva. E adesso gli dava fastidio quel semaforo che s’accendeva e si 
spegneva. Era laggiù, lontano, un occhio giallo che ammicca, solitario: non ci 
sarebbe stato da farci caso. Ma Marcovaldo doveva proprio essersi buscato 
un esaurimento: fissava queh’accendi e spegni e si ripeteva: «Come dormirei 
bene se non ci fosse quell’affare! Come dormirei bene!» Chiudeva gli occhi e 
gli pareva di sentire sotto le palpebre l’accendi e spegni di quello sciocco 
giallo; strizzava gli occhi e vedeva decine di semafori; li riapriva, era sempre 
daccapo. 

S’alzò. Doveva mettere uno schermo tra sé e il semaforo. Andò fino al 
monumento del generale e guardò intorno. Ai piedi del monumento c’era una 
corona d’alloro, bella spessa, ma ormai secca e mezzo spampanata, montata 
su bacchette, con un gran nastro sbiadito: « I Lancieri del Quindicesimo 
nell’ Anniversario della Gloria ». Marcovaldo s’arrampicò sul piedestallo, 
issò la corona, la infilò alla sciabola del generale. 

Il vigile notturno Tornaquinci in perlustrazione attraversava la piazza in 
bicicletta; Marcovaldo s’appostò dietro la statua. Tornaquinci aveva visto sul 
terreno l’ombra del monumento muoversi: si fermò pieno di sospetto. Scrutò 
quella corona sulla sciabola, capì che c’era qualcosa fuori posto, ma non 
sapeva bene che cosa. Puntò lassù la luce d’una lampadina a riflettore, lesse: 
«I Lancieri del Quindicesimo nell’ Anniversario della Gloria », scosse il capo 
in segno d’approvazione e se ne andò. 

Per lasciarlo allontanare, Marcovaldo rifece il giro della piazza. In una via 
vicina, una squadra d’operai stava aggiustando uno scambio alle rotaie del 
tram. Di notte, nelle vie deserte, quei gruppetti d’uomini accucciati al bagliore 
dei saldatori autogeni, e le voci che risuonano e poi subito si smorzano, 
hanno un’aria segreta come di gente che prepari cose che gli abitanti del 
giorno non dovranno mai sapere. Marcovaldo si avvicinò, stette a guardare la 
fiamma, i gesti degli operai, con un’attenzione un po’ impacciata e gli occhi 
che gli venivano sempre più piccoli dal sonno. Cercò una sigaretta in tasca, 
per tenersi sveglio, ma non aveva cerini. - Chi mi fa accendere? - chiese agli operai. - Con questo? - disse l’uomo della fiamma ossidrica, lanciando un 
volo di scintille. 

Un altro operaio s’alzò, gli porse la sigaretta accesa. - Fa la notte anche lei? 

- No, faccio il giorno, - disse Marcovaldo. 

- E cosa fa in piedi a quest’ora? Noi tra poco si smonta. 

Ritornò alla panchina. Si sdraiò. Ora il semaforo era nascosto alla sua 
vista; poteva addormentarsi, finalmente. 

Non aveva badato al rumore, prima. Ora, quel ronzio, come un cupo 
soffio aspirante e insieme come un raschio interminabile e anche uno 
sfrigolio, continuava a occupargli gli orecchi. Non c’è suono più struggente 
di quello d’un saldatore, una specie d’urlo sottovoce. Marcovaldo, senza 
muoversi, rannicchiato com’era sulla panca, il viso contro il raggrinzito 
guanciale, non vi trovava scampo, e il rumore continuava a evocargli la scena 
illuminata dalla fiamma grigia che spruzzava scintille d’oro intorno, gli 
uomini accoccolati in terra col vetro affumicato davanti al viso, la pistola del 
saldatore nella mano mossa da un tremito veloce, l’alone d’ombra intorno al 
carrello degli attrezzi, all’alto castello di traliccio che arrivava fino ai fili. 
Aperse gli occhi, si rigirò sulla panca, guardò le stelle tra i rami. I passeri 
insensibili continuavano a dormire lassù in mezzo alle foglie. 

Addormentarsi come un uccello, avere un’ala da chinarci sotto il capo, un 
mondo di frasche sospese sopra il mondo terrestre, che appena s’indovina 
laggiù, attutito e remoto. Basta cominciare a non accettare il proprio stato 
presente e chissamai dove s’arriva: ora Marcovaldo per dormire aveva 
bisogno d’un qualcosa che non sapeva bene neanche lui, neppure un silenzio 
vero e proprio gli sarebbe bastato più, ma un fondo di rumore più morbido 
del silenzio, un lieve vento che passa nel folto d’un sottobosco, o un 
mormorio d’acqua che rampolla e si perde in un prato. 

Aveva un’idea in testa e s’alzò. Non proprio un’idea, perché mezzo 
intontito dal sonno che aveva in pelle in pelle, non spiccicava bene alcun 
pensiero; ma come il ricordo che là intorno ci fosse qualche cosa connessa 
all’idea dell’acqua, al suo scorrere garrulo e sommesso. 

Difatti c’era una fontana, lì vicino, illustre opera di scultura e d’idraulica, 
con ninfe, fauni, dèi fluviali, che intrecciavano zampilli, cascate e giochi 
d’acqua. Solo che era asciutta: alla notte, d’estate, data la minor disponibilità 
dell’acquedotto, la chiudevano. Marcovaldo girò lì intorno un po’ come un 
sonnambulo; più che per ragionamento per istinto sapeva che una vasca deve 
avere un rubinetto. Chi ha occhio, trova quel che cerca anche a occhi chiusi. 
Aperse il rubinetto: dalle conchiglie, dalle barbe, dalle froge dei cavalli si levarono alti getti, i finti anfratti si velarono di manti scintillanti, e tutta 
quest’acqua suonava come l’organo d’un coro nella grande piazza vuota, di 
tutti i fruscii e gli scrosci che può fare l’acqua messi insieme. Il vigile 
notturno Tornaquinci, che ripassava in bicicletta nero nero a mettere 
bigliettini sotto gli usci, al vedersi esplodere tutt’a un tratto davanti agli occhi 
la fontana come un liquido fuoco d’artificio, per poco non cascò di sella. 

Marcovaldo, cercando d’aprir gli occhi meno che poteva per non lasciarsi 
sfuggire quel filo di sonno che gli pareva d’aver già acchiappato, corse a 
ributtarsi sulla panca. Ecco, adesso era come sul ciglio d’un torrente, col 
bosco sopra di lui, ecco, dormiva. 

Sognò un pranzo, il piatto era coperto come per non far raffreddare la 
pasta. Lo scoperse e c’era un topo morto, che puzzava. Guardò nel piatto 
della moglie: un’altra carogna di topo. Davanti ai figli, altri topini, più piccoli 
ma anch’essi mezzo putrefatti. Scoperchiò la zuppiera e vide un gatto con la 
pancia all’ aria, e il puzzo lo svegliò. 

Poco distante c’era il camion della nettezza urbana che va la notte a vuotare 
i tombini dei rifiuti. Distingueva, nella mezzaluce dei fanali, la gru che 
gracchiava a scatti, le ombre degli uomini ritti in cima alla montagna di 
spazzatura, che guidavano per mano il recipiente appeso alla carrucola, lo 
rovesciavano nel camion, pestavano con colpi di pala, con voci cupe e rotte 
come gli strappi della gru: - Alza... Molla... Va’ in malora... - e certi cozzi 
metallici come opachi gong, e il riprendere del motore, lento, per poi 
fermarsi poco più in là e ricominciare la manovra. 

Ma il sonno di Marcovaldo era ormai in una zona in cui i rumori non lo 
raggiungevano più, e quelli poi, pur così sgraziati e raschianti, venivano 
come fasciati da un alone soffice d’attutimento, forse per la consistenza stessa 
della spazzatura stipata nei furgoni: ma era il puzzo a tenerlo sveglio, il puzzo 
acuito da un’intollerabile idea di puzzo, per cui anche i rumori, quei rumori 
attutiti e remoti, e l’immagine in controluce dell’autocarro con la gru non 
giungevano alla mente come rumore e vista ma soltanto come puzzo. E 
Marcovaldo smaniava, inseguendo invano con la fantasia delle narici la 
fragranza d’un roseto. 

Il vigile notturno Tornaquinci si sentì la fronte madida di sudore 
intravedendo un’ombra umana correre carponi per un’àiòlà, strappare 
rabbiosamente dei ranuncoli e sparire. Ma pensò essersi trattato o d’un cane, 
di competenza degli accalappiacani, o d’un’ allucinazione, di competenza del 
medico alienista, o d’un licantropo, di competenza non si sa bene di chi ma 
preferibilmente non sua, e scantonò. Intanto, Marco valdo, ritornato al suo giaciglio, si premeva contro il naso il 
convulso mazzo di ranuncoli, tentando di colmarsi l’olfatto del loro profumo: 
poco ne poteva però spremere da quei fiori quasi inodori; ma già la fragranza 
di rugiada, di terra e d’erba pesta era un gran balsamo. Cacciò l’ossessione 
dell’immondizia e dormì. Era l’alba. 

Il risveglio fu un improvviso spalancarsi di cielo pieno di sole sopra la sua 
testa, un sole che aveva come cancellato le foglie e le restituiva alla vista 
semicieca a poco a poco. Ma Marcovaldo non poteva indugiare perché un 
brivido l’aveva fatto saltar su: lo spruzzo d’un idrante, col quale i giardinieri 
del Comune innaffiano le aiole, gli faceva correre freddi rivoli giù per i 
vestiti. E intorno scalpitavano i tram, i camion dei mercati, i carretti a mano, i 
furgoncini, e gli operai sulle biciclette a motore correvano alle fabbriche e le 
saracinesche dei negozi precipitavano verso l’alto, e le finestre delle case 
arrotolavano le persiane, e i vetri sfavillavano. Con la bocca e gli occhi 
impastati, stranito, con la schiena dura e un fianco pesto, Marcovaldo correva 
al suo lavoro. 

Autunno
Il piccione comunale 

Gli itinerari che gli uccelli seguono migrando, verso sud o verso nord, 
d’autunno o a primavera, traversano di rado la città. Gli stormi tagliano il 
cielo alti sopra le striate groppe dei campi e lungo il margine dei boschi, ed 
ora sembrano seguire la ricurva linea di un fiume o il solco d’una valle, ora 
le vie invisibili del vento. Ma girano al largo, appena le catene di tetti d’una 
città gli si parano davanti. 

Pure, una volta, un volo di beccacce autunnali apparve nella fetta di cielo 
d’una via. E se ne accorse solo Marcovaldo, che camminava sempre a naso in 
aria. Era su un triciclo a furgoncino, e vedendo gli uccelli pedalò più forte, 
come andasse al loro inseguimento, preso da una fantasticheria di cacciatore, 
sebbene non avesse mai imbracciato altro fucile che quello del soldato. 

E così andando, cogli occhi agli uccelli che volavano, si trovò in mezzo a 
un crocevia, col semaforo rosso, tra le macchine, e fu a un pelo dall’essere 
investito. Mentre un vigile con la faccia paonazza gli prendeva nome e 
indirizzo sul taccuino, Marcovaldo cercò ancora con lo sguardo quelle ali nel 
cielo, ma erano scomparse. 

In ditta, la multa gli suscitò aspri rimproveri. 

- Manco i semafori capisci? - gli gridò il caporeparto signor Viligelmo. - 
Ma che cosa guardavi, testavuota? 

- Uno stormo di beccacce, guardavo... - disse lui. 

- Cosa? - e al signor Viligelmo, che era un vecchio cacciatore, 
scintillarono gli occhi. E Marcovaldo raccontò. 

- Sabato prendo cane e fucile! - disse il caporeparto, tutto arzillo, 

> 

dimentico ormai della sfuriata. - E cominciato il passo, su in collina. Quello 
era certo uno stormo spaventato dai cacciatori lassù, che ha piegato sulla 
città... 

Per tutto quel giorno il cervello di Marcovaldo macinò, macinò come un 
mulino. «Se sabato, com’è probabile, ci sarà pieno di cacciatori in collina, 
chissà quante beccacce caleranno in città; e se io ci so fare, domenica 
mangerò beccaccia arrosto.» 

Il casamento dove abitava Marcovaldo aveva il tetto fatto a terrazzo, coi fili 
di ferro per stendere la roba ad asciugare. Marcovaldo ci salì con tre dei suoi 
figli, con un bidone di vischio, un pennello e un sacco di granone. Mentre i 
bambini spargevano chicchi di granone dappertutto, lui spennellava di vischio i parapetti, i fili di ferro, le cornici dei comignoli. Ce ne mise tanto 
che per poco Filippetto, giocando, non ci restò lui appiccicato. 

Quella notte Marcovaldo sognò il tetto cosparso di beccacce invischiate 
sussultanti. Sua moglie Domitilla, più vorace e pigra, sognò anatre già arrosto 
posate sui comignoli. La figlia Isolina, romantica, sognava colibrì da 
adornarsene il cappello. Michelino sognò di trovarci una cicogna. 

Il giorno dopo, a ogni ora, uno dei bambini andava d’ispezione sul tetto: 
faceva appena capolino dal lucernario, perché, nel caso stessero per posarsi, 
non si spaventassero, poi tornava giù a dare le notizie. Le notizie non erano 
mai buone. Finché, verso mezzogiorno, Pietruccio tornò gridando: - Ci 
sono! Papà! Vieni! 

Marcovaldo andò su con un sacco. Impegolato nel vischio c’era un povero 
piccione, uno di quei grigi colombi cittadini, abituati alla folla e al frastuono 
delle piazze. Svolazzando intorno, altri piccioni lo contemplavano 
tristemente, mentre cercava di spiccicare le ali dalla poltiglia su cui s’era 
malaccortamente posato. 

La famiglia di Marcovaldo stava spolpando le ossicine di quel magro e 
tiglioso piccione fatto arrosto, quando sentirono bussare. 

Era la cameriera della padrona di casa: - La signora la vuole! Venga 
subito! 

Molto preoccupato, perché era indietro di sei mesi con la pigione e temeva 
lo sfratto, Marcovaldo andò all’appartamento della signora, al piano nobile. 
Appena entrato nel salotto vide che c’era già un visitatore: la guardia dalla 
faccia paonazza. 

- Venga avanti, Marcovaldo, - disse la signora. - Mi avvertono che sul 
nostro terrazzo c’è qualcuno che dà la caccia ai colombi del Comune. Ne sa 
niente, lei? 

Marcovaldo si sentì gelare. 

- Signora! Signora! - gridò in quel momento una voce di donna. 

- Che c’è, Guendalina? 

Entrò la lavandaia. - Sono andata a stendere in terrazzo, e m’è rimasta tutta 
la biancheria appiccicata. Ho tirato per staccarla, ma si strappa! Tutta roba 
rovinata! Cosa mai sarà? 

Marcovaldo si passava una mano sullo stomaco come se non riuscisse a 
digerire. 

Inverno
La città smarrita nella neve 

Quel mattino lo svegliò il silenzio. Marcovaldo si tirò su dal letto col senso di 
qualcosa di strano nell’aria. Non capiva che ora era, la luce tra le stecche 
delle persiane era diversa da quella di tutte le ore del giorno e della notte. 
Aperse la finestra: la città non c’era più, era stata sostituita da un foglio 
bianco. Aguzzando lo sguardo, distinse, in mezzo al bianco, alcune linee 
quasi cancellate, che corrispondevano a quelle della vista abituale: le finestre 
e i tetti e i lampioni lì intorno, ma perdute sotto tutta la neve che c’era calata 
sopra nella notte. 

- La neve! - gridò Marcovaldo alla moglie, ossia fece per gridare, ma la 
voce gli uscì attutita. Come sulle linee e sui colori e sulle prospettive, la neve 
era caduta sui rumori, anzi sulla possibilità stessa di far rumore; i suoni, in 
uno spazio imbottito, non vibravano. 

Andò al lavoro a piedi; i tram erano fermi per la neve. Per strada, 
aprendosi lui stesso la sua pista, si sentì libero come non s’era mai sentito. 
Nelle vie cittadine ogni differenza tra marciapiedi e carreggiata era 
scomparsa, veicoli non ne potevano passare, e Marcovaldo, anche se 
affondava fino a mezza gamba ad ogni passo e si sentiva infiltrare la neve 
nelle calze, era diventato padrone di camminare in mezzo alla strada, di 
calpestare le aiuole, d’attraversare fuori delle linee prescritte, di avanzare a 
zig-zag. 

Le vie e i corsi s’aprivano sterminate e deserte come candide gole tra rocce 
di montagne. La città nascosta sotto quel mantello chissà se era sempre la 
stessa o se nella notte l’avevano cambiata con un’altra? Chissà se sotto quei 
monticelli bianchi c’erano ancora le pompe della benzina, le edicole, le 
fermate dei tram o se non c’erano che sacchi e sacchi di neve? Marcovaldo 
camminando sognava di perdersi in una città diversa: invece i suoi passi lo 
riportavano proprio al suo posto di lavoro di tutti i giorni, il solito 
magazzino, e, varcata la soglia, il manovale stupì di ritrovarsi tra quelle mura 
sempre uguali, come se il cambiamento che aveva annullato il mondo di 
fuori avesse risparmiato solo la sua ditta. 

Lì ad aspettarlo, c’era una pala, alta più di lui. Il magazziniere-capo signor 
Viligelmo, porgendogliela, gli disse: - Davanti alla ditta la spalatura del 
marciapiede spetta a noi, cioè a te -. Marcovaldo imbracciò la pala e tornò a 
uscire. 

Spalar neve non è un gioco, specie per chi si trova a stomaco leggero, ma Marcovaldo sentiva la neve come amica, come un elemento che annullava la 
gabbia di muri in cui era imprigionata la sua vita. E di gran lena si diede al 
lavoro, facendo volare gran palate di neve dal marciapiede al centro della via. 

Anche il disoccupato Sigismondo era pieno di riconoscenza per la neve, 
perché essendosi arruolato quel mattino tra gli spalatori del Comune, aveva 
davanti finalmente qualche giorno di lavoro assicurato. Ma questo suo 
sentimento, anziché a vaghe fantasie come Marcovaldo, lo portava a calcoli 
ben precisi su quanti metri cubi di neve doveva spostare per sgomberare tanti 
metri quadrati; mirava insomma a mettersi in buona luce con il caposquadra; 
e - segreta sua ambizione - a far carriera. 

Sigismondo si volta e cosa vede? Il tratto di carreggiata appena sgomberata 
tornava a ricoprirsi di neve sotto i disordinati colpi di pala d’un tizio che si 
affannava lì sul marciapiede. Gli prese quasi un accidente. Corse ad 
affrontarlo, puntandogli la sua pala colma di neve contro il petto. - Ehi, tu! 
Sei tu che tiri quella neve lì? 

- Eh? Cosa? - trasalì Marcovaldo, ma ammise: - Ah, forse sì. 

- Be’, o te la riprendi subito con la tua paletta o te la faccio mangiare fino 
alfultimo fiocco. 

- Ma io devo spalare il marciapiede. 

- E io la strada. E be’? 

- Dove la metto? 

- Sei del Comune? 

- No. Della ditta Sbav. 

Sigismondo gli insegnò ad ammucchiare la neve sul bordo e Marcovaldo 
gli ripulì tutto il suo tratto. Soddisfatti, a pale piantate nella neve, stettero a 
contemplare l’opera compiuta. 

- Hai una cicca? - chiese Sigismondo. 

Si stavano accendendo mezza sigaretta per uno, quando un’autospazzaneve 
percorse la via sollevando due grandi onde bianche che ricadevano ai lati. 
Ogni rumore quel mattino era solo un fruscio: quando i due alzarono lo 

sguardo, tutto il tratto che avevano pulito era di nuovo ricoperto di neve. - 

> 

Che cos’è successo? E tornato a nevicare? - e levarono gli occhi al cielo. La 
macchina, ruotando i suoi spazzoloni, già girava alla svolta. 

Marcovaldo imparò ad ammucchiare la neve in un muretto compatto. Se 
continuava a fare dei muretti così, poteva costruirsi delle vie per lui solo, vie 
che avrebbero portato dove sapeva solo lui, e in cui tutti gli altri si sarebbero 
persi. Rifare la città, ammucchiare montagne alte come case, che nessuno 
avrebbe potuto distinguere dalle case vere. O forse ormai tutte le case erano diventate di neve, dentro e fuori; tutta una città di neve con i monumenti e i 
campanili e gli alberi, una città che si poteva disfare a colpi di pala e rifarla in 
un altro modo. 

Al bordo del marciapiede a un certo punto c’era un mucchio di neve 
ragguardevole. Marcovaldo già stava per livellarlo all’altezza dei suoi muretti, 
quando s’accorse che era un’automobile: la lussuosa macchina del presidente 
del consiglio d’amministrazione commendator Alboino, tutta ricoperta di 
neve. Visto che la differenza tra un’auto e un mucchio di neve era così poca, 
Marcovaldo con la pala si mise a modellare la forma d’una macchina. Venne 
bene: davvero tra le due non si riconosceva più qual era la vera. Per dare gli 
ultimi tocchi all’opera Marcovaldo si servì di qualche rottame che gli era 
capitato sotto la pala: un barattolo arrugginito capitava a proposito per 
modellare la forma d’un fanale; con un pezzo di rubinetto la portiera ebbe la 
sua maniglia. 

Ci fu un gran sberrettamento di portieri, uscieri e fattorini, e il presidente 
commendator Alboino uscì dal portone. Miope ed efficiente, marciò deciso a 
raggiungere in fretta la sua macchina, afferrò il rubinetto che sporgeva, tirò, 
abbassò la testa e s’infilò nel mucchio di neve fino al collo. 

Marcovaldo aveva già svoltato l’angolo e spalava nel cortile. 

I ragazzi del cortile avevano fatto un uomo di neve. - Gli manca il naso! - 
disse uno di loro. - Cosa ci mettiamo? Una carota! - e corsero nelle rispettive 
cucine a cercare tra gli ortaggi. 

Marcovaldo contemplava l’uomo di neve. «Ecco, sotto la neve non si 
distingue cosa è di neve e cosa è soltanto ricoperto. Tranne in un caso: 
l’uomo, perché si sa che io sono io e non questo qui.» 

Assorto nelle sue meditazioni, non s’accorse che dal tetto due uomini 
gridavano: - Ehi, monsù, si tolga un po’ di lì! - Erano quelli che fanno 
scendere la neve dalle tegole. E tutt’a un tratto, un carico di neve di tre 
quintali gli piombò proprio addosso. 

I bambini tornarono col loro bottino di carote. - Oh! Hanno fatto un altro 
uomo di neve! - In mezzo al cortile c’erano due pupazzi identici, vicini. 

- Mettiamogli il naso a tutti e due! - e affondarono due carote nelle teste 
dei due uomini di neve. 

Marcovaldo, più morto che vivo, sentì, attraverso l’involucro in cui era 
sepolto e congelato, arrivargli del cibo. E masticò. 

- Mammamia! La carota è sparita! - I bambini erano molto spaventati. 

II più coraggioso non si perse d’animo. Aveva un naso di ricambio: un 
peperone; e lo applicò all’uomo di neve. L’uomo di neve ingoiò anche quello. 

Allora provarono a mettergli per naso un pezzo di carbone, di quelli a 

bacchettina. Marcovaldo lo sputò via con tutte le sue forze. - Aiuto! E vivo! 

> 

E vivo! - I ragazzi scapparono. 

In un angolo del cortile c’era una grata da cui usciva una nube di calore. 
Marcovaldo, con pesante passo d’uomo di neve, si andò a mettere lì. La neve 
gli si sciolse addosso, colò in rivoli sui vestiti: ne ricomparve un Marcovaldo 
tutto gonfio e intasato dal raffreddore. 

Prese la pala, soprattutto per scaldarsi, e si mise al lavoro nel cortile. 
Aveva uno starnuto che s’era fermato in cima al naso, stava lì lì, e non si 
decideva a saltar fuori. Marcovaldo spalava, con gli occhi semichiusi, e lo 
starnuto restava sempre appollaiato in cima al suo naso. Tutt’a un tratto: 
l’«Aaaaah...» fu quasi un boato, e il: «...ciù!» fu più forte che lo scoppio 
d’una mina. Per lo spostamento d’aria, Marcovaldo fu sbatacchiato contro il 
muro. 

Altro che spostamento: era una vera tromba d’aria che lo starnuto aveva 
provocato. Tutta la neve del cortile si sollevò, vorticò come in una tormenta, 
e fu risucchiata in su, polverizzandosi nel cielo. 

Quando Marcovaldo riaperse gli occhi dal suo tramortimento, il cortile era 
completamente sgombro, senza neppure un fiocco di neve. E agli occhi di 
Marcovaldo si ripresentò il cortile di sempre, i grigi muri, le casse del 
magazzino, le cose di tutti i giorni spigolose e ostili. 

Primavera
La cura delle vespe 

L’inverno se ne andò e si lasciò dietro i dolori reumatici. Un leggero sole 
meridiano veniva a rallegrare le giornate, e Marcovaldo passava qualche ora 
a guardar spuntare le foglie, seduto su una panchina, aspettando di tornare a 
lavorare. Vicino a lui veniva a sedersi un vecchietto, ingobbito nel suo 
cappotto tutto rammendi: era un certo signor Rizieri, pensionato e solo al 
mondo, anch’egli assiduo delle panchine soleggiate. Ogni tanto questo signor 
Rizieri dava un guizzo, gridava - Ahi! - e s’ingobbiva ancora di più nel suo 
cappotto. Era carico di reumatismi, di artriti, di lombaggini, che raccoglieva 
nell’inverno umido e freddo e che continuavano a seguirlo tutto l’anno. Per 
consolarlo, Marcovaldo gli spiegava le varie fasi dei reumatismi suoi, e di 
quelli di sua moglie e di sua figlia maggiore Isolina, che, poveretta, non 
cresceva tanto sana. 

Marcovaldo si portava ogni giorno il pranzo in un pacchetto di carta da 
giornale; seduto sulla panchina lo svolgeva e dava il pezzo di giornale 
spiegazzato al signor Rizieri che tendeva la mano impaziente, dicendo: - 
Vediamo che notizie ci sono, - e lo leggeva con interesse sempre uguale, 
anche se era di due anni prima. 

Così un giorno ci trovò un articolo sul sistema di guarire dai reumatismi 
col veleno d’api. 

- Sarà col miele, - disse Marcovaldo, sempre propenso all’ottimismo. 

- No, - fece Rizieri, - col veleno, dice qui, con quello del pungiglione, - e 
gli lesse alcuni brani. Discussero a lungo sulle api, sulle loro virtù e su 
quanto poteva costare quella cura. 

Da allora, camminando per i corsi, Marcovaldo tendeva l’orecchio a ogni 
ronzio, seguiva con lo sguardo ogni insetto che gli volava attorno. Così, 
osservando i giri d’una vespa dal grosso addome a strisce nere e gialle, vide 
che si cacciava nel cavo d’un albero e che altre vespe uscivano: un brusio, un 
va e vieni che annunciavano la presenza di un intero vespaio dentro al 
tronco. Marcovaldo s’era messo subito alla caccia. Aveva un barattolo di 
vetro, in fondo al quale restavano ancora due dita di marmellata. Lo posò 
aperto vicino all’albero. Presto una vespa gli ronzò intorno, ed entrò, attratta 
dall’odore zuccherino; Marcovaldo fu svelto a tappare il barattolo con un 
coperchio di carta. 

E al signor Rizieri, appena lo vide, potè dire: - Su, su, ora le faccio 
l’iniezione! - mostrandogli il flacone con la vespa infuriata prigioniera. Il vecchietto era esitante, ma Marcovaldo non voleva a nessun costo 
rimandare l’esperimento, e insisteva per farlo lì stesso, sulla loro panchina: 
non c’era neanche bisogno che il paziente si spogliasse. Con timore e insieme 
con speranza, il signor Rizieri sollevò un lembo del cappotto, della giacca, 
della camicia, e aprendosi un varco tra le maglie bucate si scoperse un punto 
dei lombi dove gli doleva. Marcovaldo applicò lì la bocca del flacone e 
strappò via la carta che faceva da coperchio. Da principio non successe 
niente; la vespa stava ferma: s’era addormentata? Marcovaldo per svegliarla 
menò una botta sul fondo del barattolo. Era proprio il colpo che ci voleva: 
l’insetto sfrecciò avanti e conficcò il pungiglione nei lombi del signor Rizieri. 
Il vecchietto cacciò un urlo, saltò in piedi e prese a camminare come un 
soldato che fa il passo di parata, sfregandosi la parte punta e sgranando una 
sequela di confuse imprecazioni. 

Marcovaldo era tutto soddisfatto, mai il vecchietto era stato così diritto e 
marziale. Ma s’era fermato un vigile lì vicino, e guardava con tanto d’occhi; 
Marcovaldo prese Rizieri sottobraccio e s’allontanò fischiettando. 

Rincasò con un’altra vespa nel barattolo. Convincere la moglie a farsi fare 
la puntura non fu affare da poco, ma alla fine ci riuscì. Per un po’, se non 
altro, Domitilla si lamentò solo del bruciore della vespa. 

Marcovaldo si diede a catturare vespe a tutt’andare. Fece un’iniezione a 
Isolina, una seconda a Domitilla, perché solo una cura sistematica poteva 
recare giovamento. Poi si decise a farsi pungere anche lui. I bambini, si sa 
come sono, dicevano: - Anch’io, anch’io, - ma Marcovaldo preferì munirli 
di barattoli e indirizzarli alla cattura di nuove vespe, per alimentare il 
consumo giornaliero. 

Il signor Rizieri venne a cercarlo a casa; era con lui un altro vecchietto, il 
cavalier Ulrico, che trascinava una gamba e voleva cominciare subito la cura. 

La voce si sparse; Marcovaldo ora lavorava in serie: teneva sempre una 
mezza dozzina di vespe di riserva, ciascuna nel suo barattolo di vetro, 
disposte su una mensola. Applicava il barattolo sulle terga dei pazienti come 
fosse una siringa, tirava via il coperchio di carta, e quando la vespa aveva 
punto, sfregava col cotone imbevuto d’alcool, con la mano disinvolta d’un 
medico provetto. Casa sua consisteva d’una sola stanza, in cui dormiva tutta 
la famiglia; la divisero con un paravento improvvisato, di qua sala d’aspetto, 
di là studio. Nella sala d’aspetto la moglie di Marcovaldo introduceva i clienti 
e ritirava gli onorari. I bambini prendevano i barattoli vuoti e correvano dalle 
parti del vespaio a far rifornimento. Qualche volta una vespa li pungeva, ma non piangevano quasi più perché sapevano che faceva bene alla salute. 

Quell’anno i reumatismi serpeggiavano tra la popolazione come i tentacoli 
d’una piovra; la cura di Marcovaldo venne in grande fama; e al sabato 
pomeriggio egli vide la sua povera soffitta invasa d’una piccola folla 
d’uomini e donne afflitti, che si premevano una mano sulla schiena o sui 
fianchi, alcuni dall’aspetto cencioso di mendicanti, altri con l’aria di persone 
agiate, attratti dalla novità di quel rimedio. 

- Presto, - disse Marcovaldo ai suoi tre figli maschi, - prendete i barattoli 
e andatemi ad acchiappare più vespe che potete -. I ragazzi andarono. 

Era una giornata di sole, molte vespe ronzavano nel corso. I ragazzi erano 
soliti dar loro la caccia un po’ discosti dall’albero in cui era il vespaio, 
puntando sugli insetti isolati. Ma quel giorno Michelino, per far presto e 
prenderne di più, si mise a cacciare proprio intorno aH’imboccatura del 
vespaio. - Così si fa, - diceva ai fratelli, e cercava di acchiappare una vespa 
cacciandole sopra il barattolo appena si posava. Ma quella ogni volta volava 
via e ritornava a posarsi sempre più vicino al vespaio. Ora era proprio 
sull’orlo della cavità del tronco, e Michelino stava per calarle sopra il flacone, 
quando sentì altre due grosse vespe avventarglisi contro come se volessero 
pungerlo al capo. Si schermì, ma sentì la trafittura dei pungiglioni e, gridando 
dal dolore, lasciò andare il barattolo. Subito, l’apprensione per quel che 
aveva fatto gli cancellò il dolore: il barattolo era caduto dentro la bocca del 
vespaio. Non si sentiva più nessun ronzio, non usciva più nessuna vespa; 
Michelino senza la forza neppure di gridare, indietreggiò d’un passo, quando 
dal vespaio scoppiò fuori una nuvola nera, spessa, con un ronzio assordante: 
erano tutte le vespe che avanzavano in uno sciame infuriato! 

I fratelli sentirono Michelino cacciare un urlo e partire correndo come non 
aveva mai corso in vita sua. Pareva andasse a vapore, tanto quella nuvola che 
si portava dietro sembrava il fumo d’una ciminiera. 

Dove scappa un bambino inseguito? Scappa a casa! Così Michelino. 

I passanti non avevano il tempo di capire cos’era quell’apparizione tra la 
nuvola e l’essere umano che saettava per le vie con un boato misto a un 
ronzio. 

Marcovaldo stava dicendo ai suoi pazienti: - Abbiate pazienza, adesso 
arrivano le vespe, - quando la porta s’aperse e lo sciame invase la stanza. 
Nemmeno videro Michelino che andava a cacciare il capo in un catino 
d’acqua: tutta la stanza fu piena di vespe e i pazienti si sbracciavano 
nell’inutile tentativo di scacciarle, e i reumatizzati facevano prodigi d’agilità e 
gli arti rattrappiti si scioglievano in movimenti furiosi. Vennero i pompieri e poi la Croce Rossa. Sdraiato sulla sua branda 
all’ospedale, gonfio irriconoscibile dalle punture, Marcovaldo non osava 
reagire alle imprecazioni che dalle altre brande della corsia gli lanciavano i 
suoi clienti. 

Estate
Un sabato di sole, sabbia e sonno 

- Per i suoi reumi, - aveva detto il dottore della Mutua, - quest’estate ci 
vogliono delle belle sabbiature E Marcovaldo un sabato pomeriggio 
esplorava le rive del fiume, cercando un posto di rena asciutta e soleggiata. 
Ma dove c’era rena, il fiume era tutto un gracchiare di catene arrugginite; 
draghe e gru erano al lavoro: macchine vecchie come dinosauri che 
scavavano dentro il fiume e rovesciavano enormi cucchiaiate di sabbia negli 
autocarri delle imprese edilizie fermi lì tra i salici. La fila dei secchi delle 
draghe salivano diritti e scendevano capovolti, e le gru sollevavano sul lungo 
collo un gozzo da pellicano stillante gocce della nera mota del fondo. 
Marcovaldo si chinava a tastare la sabbia, la schiacciava nella mano; era 
umida, una palta, una fanghiglia: anche là dove al sole si formava in 
superficie una crosta secca e friabile, un centimetro sotto era ancora bagnata. 

I bambini di Marcovaldo, che il padre s’era portati dietro sperando di farli 
lavorare a ricoprirlo di sabbia, non stavano più nella pelle dalla voglia di fare 
il bagno. - Papà, papà, ci tuffiamo! Nuotiamo nel fiume! 

- Siete matti? C’è il cartello «Pericolosissimo bagnarsi»! Si annega, si va a 
fondo come pietre! - E spiegava che, dove il fondo del fiume è scavato dalle 
draghe, restano degli imbuti vuoti che risucchiano la corrente in mulinelli o 
vortici. 

- Il mulinello, facci vedere il mulinello! - Per i bambini, la parola suonava 
allegra. 

- Non si vede: ti prende per un piede, mentre nuoti, e ti trascina giù. 

- E quello, perché non va giù? Cos’è, un pesce? 

- No, è un gatto morto, - spiegava Marcovaldo. - Galleggia perché ha la 
pancia piena d’acqua. 

- Il mulinello al gatto lo prende per la coda? - chiese Michelino. 

II pendio della riva erbosa, a un certo punto, s’allargava in uno spiazzo 
pianeggiante dov’era alzato un gran setaccio. Due renaioli stavano 
setacciando un mucchio di sabbia, a colpi di pala, e sempre a colpi di pala la 
caricavano su di un barcone nero e basso, una specie di chiatta, che 
galleggiava lì legata a un salice. I due uomini barbuti lavoravano sotto il 
solleone con indosso cappello e giacca, ma tutta roba stracciata e muffita, e 
pantaloni che finivano in brandelli, sul ginocchio, lasciando nudi gambe e 
piedi. 

In quella rena rimasta ad asciugare giorni e giorni, fine, separata dalle scorie, chiara come sabbia marina Marcovaldo riconobbe quel che ci voleva 
per lui. Ma l’aveva scoperta troppo tardi: già la stavano ammucchiando su 
quel barcone per portarla via... 

No, non ancora: i renaioli, sistemato il carico, diedero mano a un fiasco di 
vino, e dopo esserselo passato un paio di volte e aver bevuto a garganella, si 
sdraiarono all’ombra dei pioppi per lasciar passare l’ora più calda. 

«Finché loro se ne stanno lì a dormire, io potrò coricarmi nella loro rena e 
far le sabbiature!» pensò Marcovaldo, e ai bambini, sottovoce, ordinò: - 
Presto, aiutatemi! 

Saltò sul barcone, si tolse camicia pantaloni e scarpe, e si cacciò sotto la 
sabbia. - Copritemi! con la pala! - disse ai figli. - No, la testa no; quella mi 
serve per respirare e deve restar fuori! Tutto il resto! 

Per i bambini era come quando si fanno le costruzioni di sabbia. - Ci 
giochiamo con le formine? No, un castello con i merli! Macché: ci vien bene 
un circuito per le biglie! 

- Adesso andate via! - sbuffò Marcovaldo, da sotto il suo sarcofago 
d’arena. - Cioè: prima mettetemi un cappello di carta sulla fronte e sugli 
occhi. E poi saltate a riva e andate a giocare più lontano, se no i renaioli si 
svegliano e mi cacciano ! 

- Possiamo farti navigare per il fiume tirando il barcone da riva con la 
fune, - propose Filippetto, e già aveva mezzo slegato l’ormeggio. 

Marcovaldo, immobilizzato, torceva bocca e occhi per sgridarli. - Se non 
ve ne andate subito e mi obbligate a uscire di qui sotto, vi bastono con la 
pala! - I ragazzi scapparono. 

Il sole dardeggiava, la sabbia bruciava, e Marcovaldo grondando sudore 
sotto il cappelluccio di carta provava, nella sofferenza di star lì immobile a 
cuocere, il senso di soddisfazione che dànno le cure faticose o le medicine 
sgradevoli, quando si pensa: più è cattiva più è segno che fa bene. 

S’addormentò, cullato dalla corrente leggera che un po’ tendeva, un po’ 
rilassava l’ormeggio. Tendi e rilassa, il nodo, che prima Filippetto aveva già 
mezzo slegato, si sciolse del tutto. E la chiatta carica di sabbia scese libera per 
il fiume. 

Era l’ora più calda del pomeriggio; tutto dormiva: l’uomo sepolto nella 
sabbia, le pergole degli imbarcaderi, i ponti deserti, le case che spuntavano a 
persiane chiuse oltre le murate. Il fiume era in magra, ma il barcone, spinto 
dalla corrente, evitava le secche di fanghiglia che affioravano ogni tanto, o 
bastava una scossa leggera sul fondo a rimetterlo nel filo dell’acqua più 
profonda. A una di queste scosse, Marcovaldo aperse gli occhi. Vide il cielo carico di 
sole, dove passavano le nuvole basse dell’estate. «Come corrono, - pensò 
delle nuvole. - E dire che non c’è un filo di vento!» Poi vide dei fili elettrici: 
anche quelli correvano come le nuvole. Girò di lato lo sguardo quel tanto che 
glielo permetteva il quintale di sabbia che aveva addosso. La riva destra era 
lontana, verde, e correva; la sinistra era grigia, lontana, e in fuga anch’essa. 
Capì d’essere in mezzo al fiume, in viaggio; nessuno rispondeva: era solo, 
sepolto in un barcone di sabbia alla deriva senza remi né timone. Sapeva che 
avrebbe dovuto alzarsi, cercare di approdare, chiamare aiuto; ma nello stesso 
tempo il pensiero che le sabbiature richiedevano una completa immobilità 
aveva il sopravvento, lo faceva sentire impegnato a star lì fermo più che 
poteva, per non perdere attimi preziosi alla sua cura. 

In quel momento vide il ponte; e dalle statue e lampioni che adornavano le 
balaustre, dall’ampiezza delle arcate che invadevano il cielo, lo riconobbe: 
non pensava d’esser arrivato tanto avanti. E mentre entrava nell’opaca 
regione d’ombra che le volte proiettavano sotto di sé, si ricordò della rapida. 
Un centinaio di metri dopo il ponte, il letto del fiume aveva un salto; il 
barcone sarebbe precipitato giù per la cascata ribaltandosi, e lui sarebbe stato 
sommerso dalla sabbia, dall’acqua, dal barcone, senza alcuna speranza 
d’uscir vivo. Ma ancora, in quel momento, il suo cruccio maggiore era ai 
benefici effetti della sabbiatura che si sarebbero persi all’istante. 

Attese il crollo. E avvenne: ma fu un tonfo da sotto in su. Sull’orlo della 
rapida, in quella stagione di magra, s’erano ammucchiati banchi di fanghiglia, 
qualcuno inverdito da esili cespi di canne e giunchi. Il barcone ci s’incagliò 
con tutta la sua piatta carena, facendo sobbalzare l’intero carico di sabbia e 
l’uomo sepolto dentro. Marcovaldo si trovò proiettato in aria come da una 
catapulta, e in quel momento vide il fiume sotto di lui. Ossia: non lo vide 
affatto, vide solo il brulichio di gente di cui il fiume era pieno. 

Di sabato pomeriggio, una gran massa di bagnanti affollava quel tratto di 
fiume, dove l’acqua bassa arrivava solo fino all’ombelico, e i bambini vi 
sguazzavano a scolaresche intere, e donne grasse, e signori che facevano il 
morto, e ragazze in «bikini», e bulli che facevano la lotta, e materassini, 
palloni, salvagente, pneumatici di auto, barche a remi, barche a pagaia, 
barche a palo, canotti di gomma, canotti a motore, canotti del servizio 
salvataggi, jole delle società di canottieri, pescatori col tremaglio, pescatori 
con la lenza, vecchie con l’ombrello, signorine col cappello di paglia, e cani, 
cani, cani, dai barboncini ai sambernardo, così che non si vedeva neanche un 
centimetro d’acqua in tutto il fiume. E Marcovaldo, volando, era incerto se sarebbe caduto su un materassàio di gomma o tra le braccia d’una giunonica 
matrona, ma d’una cosa era certo: che neppure una goccia d’acqua l’avrebbe 
sfiorato. 

Autunno
La pietanziera 

Le gioie di quel recipiente tondo e piatto chiamato «pietanziera» consistono 
innanzitutto nelLessere svitabile. Già il movimento di svitare il coperchio 
richiama l’acquolina in bocca, specie se uno non sa ancora quello che c’è 
dentro, perché ad esempio è sua moglie che gli prepara la pietanziera ogni 
mattina. Scoperchiata la pietanziera, si vede il mangiare lì pigiato: salamini e 
lenticchie, o uova sode e barbabietole, oppure polenta e stoccafisso, tutto ben 
assestato in quell’area di circonferenza come i continenti e i mari nelle carte 
del globo, e anche se è poca roba fa l’effetto di qualcosa di sostanzioso e di 
compatto. Il coperchio, una volta svitato, fa da piatto, e così si hanno due 
recipienti e si può cominciare a smistare il contenuto. 

Il manovale Marco valdo, svitata la pietanziera e aspirato velocemente il 
profumo, dà mano alle posate che si porta sempre dietro, in tasca, involte in 
un fagotto, da quando a mezzogiorno mangia con la pietanziera anziché 
tornare a casa. I primi colpi di forchetta servono a svegliare un po’ quelle 
vivande intorpidite, a dare il rilievo e l’attrattiva d’un piatto appena servito in 
tavola a quei cibi che se ne sono stati lì rannicchiati già tante ore. Allora si 
comincia a vedere che la roba è poca, e si pensa: «Conviene mangiarla 
lentamente», ma già si sono portate alla bocca, velocissime e fameliche, le 
prime forchettate. 

Per primo gusto si sente la tristezza del mangiare freddo, ma subito 
ricominciano le gioie, ritrovando i sapori del desco familiare, trasportati su 
uno scenario inconsueto. Marcovaldo adesso ha preso a masticare 
lentamente: è seduto sulla panchina d’un viale, vicino al posto dove lui 
lavora; siccome casa sua è lontana e ad andarci a mezzogiorno perde tempo e 
buchi nei biglietti tramviari, lui si porta il desinare nella pietanziera, 
comperata apposta, e mangia all’aperto, guardando passare la gente, e poi 
beve a una fontana. Se è d’autunno e c’è sole, sceglie i posti dove arriva 
qualche raggio; le foglie rosse e lucide che cadono dagli alberi gli fanno da 
salvietta; le bucce di salame vanno a cani randagi che non tardano a 
divenirgli amici; e le briciole di pane le raccoglieranno i passeri, un momento 
che nel viale non passi nessuno. 

Mangiando pensa: «Perché il sapore della cucina di mia moglie mi fa 
piacere ritrovarlo qui, e invece a casa tra le liti, i pianti, i debiti che saltano 
fuori a ogni discorso, non mi riesce di gustarlo?» E poi pensa: «Ora mi 
ricordo, questi sono gli avanzi della cena d’ieri». E lo riprende già la scontentezza, forse perché gli tocca di mangiare gli avanzi, freddi e un po’ 
irranciditi, forse perché ralluminio della pietanziera comunica un sapore 
metallico ai cibi, ma il pensiero che gli gira in capo è: «Ecco che l’idea di 
Domitilla riesce a guastarmi anche i desinari lontano da lei». 

In quella, s’accorge che è giunto quasi alla fine, e di nuovo gli sembra che 
quel piatto sia qualcosa di molto ghiotto e raro, e mangia con entusiasmo e 
devozione gli ultimi resti sul fondo della pietanziera, quelli che più sanno di 
metallo. Poi, contemplando il recipiente vuoto e unto, lo riprende di nuovo la 
tristezza. 

Allora involge e intasca tutto, s’alza, è ancora presto per tornare al lavoro, 
nelle grosse tasche del giaccone le posate suonano il tamburo contro la 
pietanziera vuota. Marcovaldo va a una bottiglieria e si fa versare un 
bicchiere raso all’orlo; oppure in un caffè e sorbisce una tazzina; poi guarda 
le paste nella bacheca di vetro, le scatole di caramelle e di torrone, si 
persuade che non è vero che ne ha voglia, che proprio non ha voglia di nulla, 
guarda un momento il calcio-balilla per convincersi che vuole ingannare il 
tempo, non l’appetito. Ritorna in strada. I tram sono di nuovo affollati, 
s’avvicina l’ora di tornare al lavoro; e lui s’avvia. 

Accadde che la moglie Domitilla, per ragioni sue, comprò una grande 
quantità di salciccia. E per tre sere di seguito a cena Marcovaldo trovò 
salciccia e rape. Ora, quella salciccia doveva essere di cane; solo l’odore 
bastava a fargli scappare l’appetito. Quanto alle rape, quest’ortaggio pallido e 
sfuggente era il solo vegetale che Marcovaldo non avesse mai potuto soffrire. 

A mezzogiorno, di nuovo: la sua salciccia e rape fredda e grassa lì nella 
pietanziera. Smemorato com’era, svitava sempre il coperchio con curiosità e 
ghiottoneria, senza ricordarsi quel che aveva mangiato ieri a cena, e ogni 
giorno era la stessa delusione. Il quarto giorno, ci ficcò dentro la forchetta, 
annusò ancora una volta, s’alzò dalla panchina, e reggendo in mano la 
pietanziera aperta s’avviò distrattamente per il viale. I passanti vedevano 
quest’uomo che passeggiava con in una mano una forchetta e nell’altra un 
recipiente di salciccia, e sembrava non si decidesse a portare alla bocca la 
prima forchettata. 

Da una finestra un bambino disse: - Ehi, tu, uomo! 

Marcovaldo alzò gli occhi. Dal piano rialzato di una ricca villa, un bambino 
stava con i gomiti puntati al davanzale, su cui era posato un piatto. 

- Ehi, tu, uomo! Cosa mangi? 

- Salciccia e rape! 

- Beato te! - disse il bambino. - Eh... - fece Marco valdo, vagamente. 

- Pensa che io dovrei mangiare fritto di cervella... 

Marcovaldo guardò il piatto sul davanzale. C’era una frittura di cervella 
morbida e riccioluta come un cumulo di nuvole. Le narici gli vibrarono. 

- Perché: a te non piace, il cervello?... - chiese al bambino. 

- No, m’hanno chiuso qui in castigo perché non voglio mangiarlo. Ma io 
lo butto dalla finestra. 

- E la salciccia ti piace?... 

- Oh, si, sembra una biscia... A casa nostra non ne mangiamo mai... 

- Allora tu dammi il tuo piatto e io ti do il mio. 

- Evviva! - Il bambino era tutto contento. Porse all’uomo il suo piatto di 
maiolica con una forchetta d’argento tutta ornata, e l’uomo gli diede la 
pietanziera colla forchetta di stagno. 

Così si misero a mangiare tutti e due: il bambino al davanzale e 
Marcovaldo seduto su una panchina lì di fronte, tutti e due leccandosi le 
labbra e dicendosi che non avevano assaggiato mai un cibo così buono. 

Quand’ecco, alle spalle del bambino compare una governante colle mani 
sulle anche. 

- Signorino! Dio mio! Che cosa mangia? 

- Salciccia! - fa il bambino. 

- E chi gliel’ha data? 

- Quel signore lì, - e indicò Marcovaldo che interruppe il suo lento e 
diligente mastichio d’un boccone di cervello. 

- Butti via! Cosa sento! Butti via! 

- Ma è buona... 

- E il suo piatto? La forchetta? 

- Ce l’ha il signore... - e indicò di nuovo Marcovaldo che teneva la 
forchetta in aria con infilzato un pezzo di cervello morsicato. 

Quella si mise a gridare: - Al ladro! Al ladro! Le posate! 

Marcovaldo s’alzò, guardò ancora un momento la frittura lasciata a metà, 
s’avvicinò alla finestra, posò sul davanzale piatto e forchetta, fissò la 
governante con disdegno, e si ritrasse. Sentì la pietanziera rotolare sul 
marciapiede, il pianto del bambino, lo sbattere della finestra che veniva 
richiusa con mal garbo. Si chinò a raccogliere pietanziera e coperchio. 
S’ erano un po’ ammaccati; il coperchio non avvitava più bene. Cacciò tutto 
in tasca e andò al lavoro. 

Inverno
Il bosco sull’autostrada 

Il freddo ha mille forme e mille modi di muoversi nel mondo: sul mare corre 
come una mandra di cavalli, sulle campagne si getta come uno sciame di 
locuste, nelle città come lama di coltello taglia le vie e infila le fessure delle 
case non riscaldate. A casa di Marcovaldo quella sera erano finiti gli ultimi 
stecchi, e la famiglia, tutta incappottata, guardava nella stufa impallidire le 
braci, e dalle loro bocche le nuvolette salire a ogni respiro. Non dicevano più 
niente; le nuvolette parlavano per loro: la moglie le cacciava lunghe lunghe 
come sospiri, i figlioli le soffiavano assorti come bolle di sapone, e 
Marcovaldo le sbuffava verso l’alto a scatti come lampi di genio che subito 
svaniscono. 

Alla fine Marcovaldo si decise: - Vado per legna; chissà che non ne trovi 
-. Si cacciò quattro o cinque giornali tra la giacca e la camicia a fare da 
corazza contro i colpi d’aria, si nascose sotto il cappotto una lunga sega 
dentata, e così uscì nella notte, seguito dai lunghi sguardi speranzosi dei 
familiari, mandando fruscii cartacei ad ogni passo e con la sega che ogni 
tanto gli spuntava dal bavero. 

Andare per legna in città: una parola! Marcovaldo si diresse subito verso 
un pezzetto di giardino pubblico che c’era tra due vie. Tutto era deserto. 
Marcovaldo studiava le nude piante a una a una pensando alla famiglia che lo 
aspettava battendo i denti... 

Il piccolo Michelino, battendo i denti, leggeva un libro di fiabe, preso in 
prestito alla bibliotechina della scuola. Il libro parlava d’un bambino figlio di 
un taglialegna, che usciva con l’accetta, per far legna nel bosco. - Ecco dove 
bisogna andare, - disse Michelino, - nel bosco! Lì sì che c’è la legna! - Nato 
e cresciuto in città, non aveva mai visto un bosco neanche di lontano. 

Detto fatto, combinò coi fratelli: uno prese un’accetta, uno un gancio, uno 
una corda, salutarono la mamma e andarono in cerca di un bosco. 

Camminavano per la città illuminata dai lampioni, e non vedevano che 
case: di boschi, neanche l’ombra. Incontravano qualche raro passante, ma 
non osavano chiedergli dov’era un bosco. Così giunsero dove finivano le 
case della città e la strada diventava un’autostrada. 

Ai lati dell’autostrada, i bambini videro il bosco: una folta vegetazione di 
strani alberi copriva la vista della pianura. Avevano i tronchi fini fini, diritti o 
obliqui; e chiome piatte e estese, dalle più strane forme e dai più strani colori, 
quando un’auto passando le illuminava coi fanali. Rami a forma di dentifricio, di faccia, di formaggio, di mano, di rasoio, di bottiglia, di mucca, 
di pneumatico, costellate da un fogliame di lettere dell’ alfabeto. 

- Evviva! - disse Michelino, - questo è il bosco! 

E i fratelli guardavano incantati la luna spuntare tra quelle strane ombre: - 
Com’è bello... 

Michelino li richiamò subito allo scopo per cui erano venuti lì: la legna. 
Così abbatterono un alberello a forma di fiore di primula gialla, lo fecero in 
pezzi e lo portarono a casa. 

Marcovaldo tornava col suo magro carico di rami umidi, e trovò la stufa 
accesa. 

- Dove l’avete preso? - esclamò indicando i resti del cartello pubblicitario 
che, essendo di legno compensato, era bruciato molto in fretta. 

- Nel bosco! - fecero i bambini. 

- E che bosco? 

- Quello dell’autostrada. Ce n’è pieno! 

Visto che era così semplice, e che c’era di nuovo bisogno di legna, tanto 
valeva seguire l’esempio dei bambini. Marcovaldo tornò a uscire con la sua 
sega, e andò sull’autostrada. 

L’agente Astolfo della polizia stradale era un po’ corto di vista, e la notte, 
correndo in moto per il suo servizio, avrebbe avuto bisogno degli occhiali; 
ma non lo diceva, per paura d’ averne un danno nella sua carriera. 

Quella sera, viene denunciato il fatto che sull’autostrada un branco di 
monelli stava buttando giù i cartelloni pubblicitari. L’agente Astolfo parte 
d’ispezione. 

Ai lati della strada la selva di strane figure ammonitrici e gesticolanti 
accompagna Astolfo, che le scruta a una a una, strabuzzando gli occhi miopi. 
Ecco che, al lume del fanale della moto, sorprende un monellaccio 
arrampicato su un cartello. Astolfo frena: - Ehi! che fai lì, tu? Salta giù 
subito! - Quello non si muove e gli fa la lingua. Astolfo si avvicina e vede 
che è la réclame d’un formaggino, con un bamboccione che si lecca le labbra. 
- Già, già, - fa Astolfo, e riparte a gran carriera. 

Dopo un po’, nell’ombra di un gran cartellone, illumina una trista faccia 
spaventata. - Alto là! Non cercate di scappare! - Ma nessuno scappa: è un 
viso umano dolorante dipinto in mezzo a un piede tutto calli: la réclame di un 
callifugo. - Oh, scusi, - dice Astolfo, e corre via. 

Il cartellone di una compressa contro l’emicrania era una gigantesca testa 
d’uomo, con le mani sugli occhi dal dolore. Astolfo passa, e il fanale illumina 
Marcovaldo arrampicato in cima, che con la sua sega cerca di tagliarsene una fetta. Abbagliato dalla luce, Marcovaldo si fa piccolo piccolo e resta lì 
immobile, aggrappato a un orecchio del testone, con la sega che è già arrivata 
a mezza fronte. 

Astolfo studia bene, dice: - Ah, sì: compresse Stappa! Un cartellone 
efficace! Ben trovato! Quelfomino lassù con quella sega significa T emicrania 
che taglia in due la testa! L’ho subito capito! - E se ne riparte soddisfatto. 

Tutto è silenzio e gelo. Marcovaldo dà un sospiro di sollievo, si riassesta 
sullo scomodo trespolo e riprende il suo lavoro. Nel cielo illuminato dalla 
luna si propaga lo smorzato gracchiare della sega contro il legno. 

Primavera
L’aria buona 

- Questi bambini, - disse il dottore della Mutua, - avrebbero bisogno di 
respirare un po’ d’aria buona, a una certa altezza, di correre sui prati... 

Era tra i letti del seminterrato dove abitava la famigliola, e premeva lo 
stetoscopio sulla schiena della piccola Teresa, tra le scapole fragili come le ali 
d’un uccelletto implume. I letti erano due e i quattro bambini, tutti ammalati, 
facevano capolino a testa e a piedi dei letti, con le gote accaldate e gli occhi 
lucidi. 

- Sui prati come l’àiòlà della piazza? - chiese Michelino. 

- Un’altezza come il grattacielo? - chiese Filippetto. 

- Aria buona da mangiare? - domandò Pietruccio. 

Marcovaldo, lungo e affilato, e sua moglie Domitilla, bassa e tozza, erano 
appoggiati con un gomito ai due lati di uno sgangherato cassettone. Senza 
muovere il gomito, alzarono l’altro braccio e lo lasciarono ricadere sopra il 
fianco brontolando insieme: - E dove vuole che noi, otto bocche, carichi di 
debiti, come vuole che facciamo? 

- Il posto più bello dove possiamo mandarli, - precisò Marcovaldo, - è 
per la strada. 

- Aria buona la prenderemo, - concluse Domitilla, - quando saremo 
sfrattati e dovremo dormire allo stellato. 

Il pomeriggio d’un sabato, appena furono guariti, Marcovaldo prese i 
bambini e li condusse a fare una passeggiata in collina. Abitavano il quartiere 
della città che dalle colline era il più distante. Per raggiungere le pendici 
fecero un lungo tragitto su un tram affollato e i bambini vedevano solo 
gambe di passeggeri attorno a loro. A poco a poco il tram si vuotò; ai 
finestrini finalmente sgombri apparve un viale che saliva. Così giunsero al 
capolinea e si misero in marcia. 

Era appena primavera; gli alberi fiorivano a un tiepido sole. I bambini si 
guardavano intorno lievemente spaesati. Marcovaldo li guidò per una 
stradina a scale, che saliva tra il verde. 

- Perché c’è una scala senza casa sopra? - chiese Michelino. 

- Non è una scala di casa: è come una via. 

- Una via... E le macchine come fanno coi gradini? 

Intorno c’erano muri di giardini e dentro gli alberi. 

- Muri senza tetto... Ci hanno bombardato? 

- Sono giardini... una specie di cortili... - spiegava il padre. - La casa è dentro, lì dietro quegli alberi. 

Michelino scosse il capo, poco convinto: - Ma i cortili stanno dentro alle 
case, mica fuori. 

Teresina domandò: - In queste case ci abitano gli alberi? 

Man mano che saliva, a Marcovaldo pareva di staccarsi di dosso l’odore di 
muffa del magazzino in cui spostava pacchi per otto ore al giorno e le 
macchie d’umido sui muri del suo alloggio, e la polvere che calava, dorata, 
nel cono di luce della finestrella, e i colpi di tosse nella notte. I figli ora gli 
parevano meno giallini e gracili, già quasi immedesimati di quella luce e di 
quel verde. 

- Vi piace qui, sì? 

-Sì. 

- Perché? 

- Non ci sono vigili. Si può strappare le piante, tirare pietre. 

- E respirare, respirate? 

-No. 

- Qui l’aria è buona. 

Masticarono: - Macché. Non sa di niente. 

Salirono fin quasi sulla cresta della collina. A una svolta, la città apparve, 
laggiù in fondo, distesa senza contorni sulla grigia ragnatela delle vie. I 
bambini rotolavano su un prato come non avessero fatto altro in vita loro. 
Venne un filo di vento; era già sera. In città qualche luce s’accendeva in un 
confuso brillio. Marcovaldo risentì un’ondata del sentimento di quand’era 
arrivato giovane alla città, e da quelle vie, da quelle luci era attratto come se 
ne aspettasse chissà cosa. Le rondini si gettavano nell’aria a capofitto sulla 
città. 

Allora lo prese la tristezza di dover tornare laggiù, e decifrò nell’aggrumato 
paesaggio l’ombra del suo quartiere: e gli parve una landa plumbea, 
stagnante, ricoperta dalle fitte scaglie dei tetti e dai brandelli di fumo 
sventolanti sugli stecchi dei fumaioli. 

S’era messo fresco: forse bisognava richiamare i bambini. Ma vedendoli 
dondolarsi tranquilli ai rami più bassi d’un albero, scacciò quel pensiero. 
Michelino gli venne d’appresso e chiese: - Papà, perché non veniamo a stare 
qui? 

- Eh, stupido, qui non ci sono case, non ci sta mica nessuno! - fece 
Marcovaldo con stizza, perché stava proprio fantasticando di poter vivere 
lassù. 

E Michelino: - Nessuno? E quei signori? Guarda! L’aria diventava grigia e giù dai prati veniva una compagnia d’uomini, di 
varie età, tutti vestiti d’un pesante abito grigio, chiuso come un pigiama, tutti 
col berretto e il bastone. Se ne venivano a gruppi, alcuni parlando ad alta 
voce o ridendo, puntando nell’erba quei bastoni o trascinandoli appesi al 
braccio per il manico ricurvo. 

- Chi sono? Dove vanno? - chiese al padre Michelino, ma Marcovaldo li 
guardava zitto. 

Uno passò vicino; era un grosso uomo sui quarant’anni. - Buona sera! - 
disse. - Allora, che novità ci portate, d’in città? 

- Buona sera, - disse Marcovaldo, - ma di che novità parlate? 

- Niente, si dice per dire, - fece l’uomo fermandosi; aveva una larga faccia 
bianca, con solo uno sprazzo rosa, o rosso, come un’ombra, proprio in cima 
alle guance. - Dico sempre così, a chi viene di città. Sono da tre mesi quassù, 
capirete. 

- E non scendete mai? 

- Mah, quando piacerà ai medici! - e fece una breve risata. - E a questi 
qui! - e si batté con le dita sul petto, e ancora fece quella breve risata, un po’ 
ansante. - Già due volte m’hanno dimesso per guarito, e appena tornato in 
fabbrica, tàcchete, da capo! Emi rispediscono quassù. Mah, allegria! 

- E anche loro?... - fece Marcovaldo accennando agli altri uomini che 
s’erano sparsi intorno, e nello stesso tempo cercava con lo sguardo Filippetto 
e Teresa e Pietruccio che aveva perso di vista. 

- Tutti compagni di villeggiatura, - fece l’uomo, e strizzò l’occhio, - 
questa è l’ora della libera uscita, prima della ritirata... Noi si va a letto 
presto... Si capisce, non possiamo allontanarci dai confini... 

- Che confini? 

- Qui è ancora terreno del sanatorio, non lo sa? 

Marcovaldo prese per mano Michelino che era stato a sentire un po’ 
intimidito. La sera risaliva le ripe; là in basso il quartiere non si distingueva 
più e non pareva esser stato inghiottito dall’ombra ma avere dilatato la sua 
ombra dovunque. Era tempo di tornare. - Teresa! Filippetto! - chiamò 
Marcovaldo e si mosse per cercarli. - Scusi, sa, - disse all’uomo, - non vedo 
più gli altri bambini. 

L’uomo si fece su un ciglio. - Sono là, - disse, - colgono ciliege. 

Marcovaldo in una fossa vide un ciliegio e intorno stavano gli uomini 
vestiti di grigio che coi loro bastoni ricurvi avvicinavano i rami e coglievano 
i frutti. E Teresa e i due bambini insieme a loro, tutti contenti, coglievano 
ciliege e ne prendevano dalle mani degli uomini, e ridevano con loro. \ 

- E tardi, - disse Marcovaldo. - Fa freddo. Andiamo a casa... 

L’uomo grosso muoveva la punta del bastone verso le file di luci che 
s’accendevano là in fondo. 

- La sera, - disse, - con questo bastone, mi faccio la mia passeggiata in 
città. Scelgo una via, una fila di lampioni, e la seguo, così... Mi fermo alle 
vetrine, incontro la gente, la saluto... Quando camminerete in città, pensateci 
qualche volta: il mio bastone vi segue... 

I bambini ritornavano incoronati di foglie, per mano ai ricoverati. 

- Come si sta bene qui, papà! - disse Teresa. - Torneremo a giocarci, 
vero? 

- Papà, - sbottò Michelino, - perché non veniamo a stare anche noi 
insieme con questi signori? 

- E tardi! Salutate i signori! Dite: grazie delle ciliege. Avanti! Andiamo! 

Presero la via del ritorno. Erano stanchi. Marcovaldo non rispondeva alle 

domande. Filippetto volle essere preso in braccio, Pietruccio sulle spalle, 
Teresa si faceva trascinare per mano, e Michelino, il più grande, andava 
avanti da solo, prendendo a calci i sassi. 

Estate
Un viaggio con le mucche 

I rumori della città che le notti d’estate entrano dalle finestre aperte nelle 
stanze di chi non può dormire per il caldo, i rumori veri della città notturna, 
si fanno udire quando a una cert’ora l’anonimo frastuono dei motori dirada e 
tace, e dal silenzio vengon fuori discreti, nitidi, graduati secondo la distanza, 
un passo di nottambulo, il fruscio della bici d’una guardia notturna, uno 
smorzato lontano schiamazzo, ed un russare dai piani di sopra, il gemito d’un 
malato, un vecchio pendolo che continua ogni ora a battere le ore. Finché 
comincia all’alba l’orchestra delle sveglie nelle case operaie, e sulle rotaie 
passa un tram. 

Così una notte Marco valdo, tra la moglie e i bambini che sudavano nel 
sonno, stava a occhi chiusi ad ascoltare quanto di questo pulviscolo di esili 
suoni filtrava giù dal selciato del marciapiede per le basse finestrelle, fin in 
fondo al suo seminterrato. Sentiva il tacco ilare e veloce d’una donna in 
ritardo, la suola sfasciata del raccoglitore di mozziconi dalle irregolari soste, il 
fischiettio di chi si sente solo, e ogni tanto un rotto accozzo di parole d’un 
dialogo tra amici, tanto da indovinare se parlavano di sport o di quattrini. Ma 
nella notte calda quei rumori perdevano ogni spicco, si sfacevano come 
attutiti dall’afa che ingombrava il vuoto delle vie, e pure sembravano volersi 
imporre, sancire il proprio dominio su quel regno disabitato. In ogni 
presenza umana Marcovaldo riconosceva tristemente un fratello, come lui 
inchiodato anche in tempo di ferie a quel forno di cemento cotto e polveroso, 
dai debiti, dal peso della famiglia, dal salario scarso. 

E come se l’idea d’un’impossibile vacanza gli avesse subito schiuse le 
porte d’un sogno, gli sembrò d’intendere lontano un suono di campani, e il 
latrato d’un cane, e pure un corto muggito. Ma aveva gli occhi aperti, non 
sognava: e cercava, tendendo l’orecchio, di trovare ancora un appiglio a 
quelle vaghe impressioni, o una smentita; e davvero gli arrivava un rumore 
come di centinaia e centinaia di passi, lenti, sparpagliati, sordi, che 
s’avvicinava e sovrastava ogni altro suono, tranne appunto quel rintocco 
rugginoso. 

Marcovaldo s’alzò, s’infilò la camicia, i pantaloni. - Dove vai? - disse la 
moglie che dormiva con un occhio solo. 

- C’è una mandria che passa per la via. Vado a vedere. 

- Anch’io! Anch’io! - fecero i bambini che sapevano svegliarsi al punto 
giusto. Era una mandria come ne attraversano nottetempo la città, al principio 
dell’estate, andando verso le montagne per l’alpeggio. Saliti in strada con gli 
occhi ancora mezz’ appiccicati dal sonno, i bambini videro il fiume delle 
groppe bige e pezzate che invadeva il marciapiede, e strisciava contro i muri 
ricoperti di manifesti, le saracinesche abbassate, i pali dei cartelli di sosta 
vietata, le pompe di benzina. Avanzando i prudenti zoccoli giù dal gradino ai 
crocicchi, i musi senza mai un soprassalto di curiosità accostati ai lombi di 
quelle che le precedevano, le mucche si portavano dietro il loro odore di 
strame e di fiori di campo e latte ed il languido suono dei campani, e la città 
pareva non toccarle, già assorte com’erano dentro il loro mondo di prati 
umidi, nebbie montane e guadi di torrenti. 

Impazienti invece, come innervositi dal sovrastare della città, apparivano i 
vaccari, che s’affannavano in brevi, inutili corse a fianco della fila, alzando i 
bastoni ed esplodendo in voci aspirate e rotte. I cani, cui nulla di quel che è 
umano è alieno, ostentavano disinvoltura procedendo a muso ritto, 
scampanellando, attenti al loro lavoro, ma si capiva che anch’essi erano 
inquieti e impacciati, altrimenti si sarebbero lasciati distrarre e avrebbero 
cominciato a annusare cantoni, fanali, macchie sul selciato, com’è primo 
pensiero d’ogni cane di città. 

- Papà, - dissero i bambini, - le mucche sono come i tram? Fanno le 
fermate? Dov’è il capolinea delle mucche? 

- Niente a che fare coi tram, - spiegò Marcovaldo. - Vanno in montagna. 

- Si mettono gli sci? - chiese Pietruccio. 

- Vanno al pascolo, a mangiare dell’erba. 

- E non gli fanno la multa se sciupano i prati? 

Chi non faceva domande era Michelino, che, più grande degli altri, le sue 
idee sulle mucche già le aveva, e badava solo ormai a verificarle, a osservare 
le miti corna, le groppe e le giogaie variegate. Così seguiva la mandria, 
trotterellando a fianco come i cani pastori. 

Quando l’ultimo branco fu passato, Marcovaldo prese per mano i bambini 
per tornare a dormire, ma non vedeva Michelino. Scese nella stanza, chiese 
alla moglie: - Michelino è già tornato? 

- Michelino? Non era con te? 

«S’è messo a seguire la mandria e chissà dov’è andato», pensò, e ritornò di 
corsa in strada. Già la mandria aveva traversato la piazza e Marcovaldo 
dovette cercare la via in cui aveva svoltato. Ma pareva che quella notte 
diverse mandrie stessero traversando la città, ognuna per vie diverse, diretta 
ognuna alla sua valle. Marcovaldo rintracciò e raggiunse una mandria, poi s’accorse che non era la sua; a una traversa vide che quattro vie più in là 
un’altra mandria procedeva parallela e corse da quella parte; là i vaccari 
l’avvertirono che ne avevano incontrata un’altra diretta in senso inverso. 
Così, fino a che l’ultimo suono di campanaccio fu dileguato alla luce 
dell’alba, Marcovaldo continuò a girare inutilmente. 

Il commissario cui si rivolse per denunciare la scomparsa del figlio, disse: 
- Dietro una mandria? Sarà andato in montagna, a farsi la villeggiatura, beato 
lui. Vedrai, tornerà grasso e abbronzato. 

L’opinione del commissario ebbe conferma qualche giorno dopo da un 
impiegato della ditta dove lavorava Marcovaldo, tornato dal primo turno di 
ferie. A un passo di montagna aveva incontrato il ragazzo: era con la 
mandria, mandava a salutare il padre, e stava bene. 

Marcovaldo nella polverosa calura cittadina andava col pensiero al suo 
figlio fortunato, che adesso certo passava le ore all’ombra d’un abete, 
zufolando con una foglia d’erba in bocca, guardando giù le mucche muoversi 
lente per il prato, e ascoltando nell’ombra della valle un fruscio d’acque. 

La mamma invece non vedeva l’ora che tornasse: 

> > 

- Verrà in treno? Verrà in corriera? E già una settimana... E già un mese... 
Farà cattivo tempo... - e non si dava pace, con tutto che averne uno di meno 
a tavola ogni giorno fosse già un sollievo. 

- Beato lui, sta al fresco, e si riempie di burro e formaggio, - diceva 
Marcovaldo, e ogni volta che dal fondo d’una via gli appariva, velato appena 
dalla calura, il frastaglio bianco e grigio delle montagne, si sentiva come 
sprofondato in un pozzo, alla cui luce, lassù in alto, gli pareva di veder 
scintillare fronde d’aceri e castagni, e ronzare api selvatiche, e Michelino 
lassù, pigro e felice, tra il latte e il miele e le more di siepe. 

Anche lui però aspettava il ritorno del figlio di sera in sera, pur non 
pensando, come la madre, agli orari del treno e delle corriere: stava in ascolto 
la notte ai passi sulla via come se la finestrella della stanza fosse la bocca 
d’una conchiglia, riecheggiante, ad appoggiarvi l’orecchio, i rumori montani. 

Ecco, una notte, alzatosi di scatto a sedere sul letto, non era un’illusione, 
sentiva sul selciato avvicinarsi quell’inconfondibile scalpiccio d’unghie fesse, 
misto al rintocco dei campani. 

Corsero in strada, lui e tutta la famiglia. Ritornava la mandria, lenta e 
grave. E nel mezzo della mandria, a cavalcioni sulla groppa d’una mucca, con 
le mani strette al collare, col capo che ballonzolava a ogni passo, c’era, mezzo 
addormentato, Michelino. 

Lo presero su di peso, l’abbracciarono e baciarono. Lui era mezzo stordito. - Come stai? Era bello? 

- Oh... sì... 

- E a casa avevi voglia di tornare? 

- Sì... 

- E bella la montagna? 

Era in piedi, di fronte a loro, con le ciglia aggrottate, lo sguardo duro. 

- Lavoravo come un mulo, - disse, e sputò davanti a sé. S’era fatta una 
faccia da uomo. - Ogni sera spostare i secchi ai mungitori da una bestia 
all’altra, da una bestia all’altra, e poi vuotarli nei bidoni, in fretta, sempre più 
in fretta, fino a tardi. E al mattino presto, rotolare i bidoni fino ai camion che 
li portano in città... E contare, contare sempre: le bestie, i bidoni, guai se si 
sbagliava... 

- Ma sui prati ci stavi? Quando le bestie pascolavano?... 

- Non s’aveva mai tempo. Sempre qualcosa da fare. Per il latte, le lettiere, 
il letame. E tutto per che cosa? Con la scusa che non avevo il contratto di 
lavoro, quanto m’hanno pagato? Una miseria. Ma se ora vi credete che ve ne 
dia a voi, vi sbagliate. Su, andiamo a dormire che sono stanco morto. 

Scrollò le spalle, tirò su dal naso ed entrò in casa. 

La mandria continuava a allontanarsi nella via, portandosi dietro i 
menzogneri e languidi odori di fieno e suoni di campani. 

Autunno
Il coniglio velenoso 

Quando viene il giorno d’uscire d’ospedale, fin dal mattino uno lo sa e se è 
già in gamba gira per le corsie, ritrova il passo per quando sarà fuori, 
fischietta, fa il guarito coi malati, non per farsi invidiare ma per il piacere 
d’usare un tono incoraggiante. Vede fuori delle vetrate il sole, o la nebbia se 
c’è nebbia, ode i rumori della città: e tutto è diverso da prima, quando ogni 
mattino li sentiva entrare - luce e suono d’un mondo irraggiungibile - 
svegliandosi tra le sbarre di quel letto. Adesso là fuori c’è di nuovo il suo 
mondo: il guarito lo riconosce come naturale e consueto; e d’improvviso, 
riavverte l’odore d’ospedale. 

Marco valdo un mattino così fiutava intorno, guarito, aspettando che gli 
scrivessero certe cose sul libretto della mutua per andarsene. Il dottore prese 
le carte, gli disse: - Aspetta qui, - e lo lasciò solo nel suo laboratorio. 
Marcovaldo guardava i bianchi mobili smaltati che aveva tanto odiato, le 
provette piene di sostanze torve, e cercava d’esaltarsi all’idea che stava per 
lasciare tutto quanto: ma non riusciva a provarne quella gioia che si sarebbe 
atteso. Forse era il pensiero di tornare alla ditta a scaricare casse, o quello dei 
guai che i suoi figlioli avevano certo combinato nel frattempo, e più di tutto 
la nebbia che c’era fuori e che dava l’idea di doversene uscire nel vuoto, di 
sfarsi in un umido niente. Così girava gli occhi intorno, con un indistinto 
bisogno d’affezionarsi a qualcosa di là dentro, ma ogni cosa che vedeva gli 
sapeva di strazio o di disagio. 

Fu allora che vide un coniglio in una gabbia. Era un coniglio bianco, di 
pelo lungo e piumoso, con un triangolino rosa di naso, gli occhi rossi 
sbigottiti, le orecchie quasi implumi appiattite sulla schiena. Non che fosse 
grosso, ma in quella gabbia stretta il suo corpo ovale rannicchiato gonfiava la 
rete metallica e ne faceva spuntar fuori ciuffi di pelo mossi da un leggero 
tremito. Fuori della gabbia, sul tavolo, c’erano dei resti d’erba, e una carota. 
Marcovaldo pensò a come doveva essere infelice, chiuso là allo stretto, 
vedendo quella carota e non potendola mangiare. E gli aprì lo sportello della 
gabbia. Il coniglio non uscì: stava lì fermo, con solamente un lieve moto del 
muso come fingesse di masticare per darsi un contegno. Marcovaldo prese la 
carota, gliel’ avvicinò, poi lentamente la ritrasse, per invitarlo a uscire. Il 
coniglio lo seguì, addentò circospetto la carota e con diligenza prese a 
rosicchiarla d’in mano a Marcovaldo. L’uomo lo carezzò sulla schiena e 
intanto lo palpò per vedere se era grasso. Lo sentì un po’ ossuto, sotto il pelo. Da questo, e dal modo come tirava la carota, si capiva che dovevano tenerlo 
un po’ a stecchetto. «L’avessi io, - pensò Marcovaldo, - lo rimpinzerei 
finché non diventa una palla.» E lo guardava con l’occhio amoroso 
dell’ allevatore che riesce a far coesistere la bontà verso l’animale e la 
previsione dell’arrosto nello stesso moto dell’animo. Ecco che dopo giorni e 
giorni di squallida degenza in ospedale, al momento d’andarsene, scopriva 
una presenza amica, che sarebbe bastata a riempire le sue ore e i suoi 
pensieri. E doveva lasciarla, per tornare nella città nebbiosa, dove non 
s’incontrano conigli. 

La carota era quasi finita, Marcovaldo prese la bestia in braccio e andava 
cercando intorno qualcos’altro da dargli. Gli avvicinò il muso a una piantina 
di geranio in vaso che era sulla scrivania del dottore, ma la bestia mostrò di 
non gradirla. Proprio in quel momento Marcovaldo sentì il passo del dottore 
che stava entrando: come spiegargli perché teneva il coniglio tra le braccia? 
Aveva indosso il suo giubbotto da lavoro, chiuso alla vita. In fretta ci ficcò 
dentro il coniglio, s’abbottonò, e perché il dottore non gli vedesse quel 
rigonfio sussultante sullo stomaco, lo fece passare dietro, sulla schiena. Il 
coniglio, spaventato, stette buono. Marcovaldo prese le sue carte, e riportò il 
coniglio sul petto perché doveva voltarsi e uscire. Così, col coniglio nascosto 
nel giubbotto, lasciò l’ospedale e andò al lavoro. 

- Ah, sei guarito finalmente? - disse il caporeparto signor Viligelmo 
vedendolo arrivare. - E cosa ti è cresciuto, lì? - e gli indicò il petto 
sporgente. 

- Ci ho un impiastro caldo contro i crampi, - disse Marcovaldo. 

In quella il coniglio dette un guizzo, e Marcovaldo saltò su come un 
epilettico. 

- Cosa ti piglia? - fece Viligelmo. 

- Niente: singhiozzo, - rispose lui, e con la mano spinse il coniglio dietro 
la schiena. 

- Sei ancora un po’ malandato, vedo, - disse il capo. 

Il coniglio cercava di arrampicarglisi sulla schiena e Marcovaldo scrollava 
le spalle per farlo scendere. 

- Hai i brividi. Va’ a casa ancora per un giorno. Domani vedi d’essere 
guarito. 

A casa, Marcovaldo arrivò reggendo il coniglio per le orecchie come un 
cacciatore fortunato. 

- Papà! Papà! - l’acclamarono i bambini correndogli incontro. - Dove 

> 

l’hai preso? Ce lo regali? E un regalo per noi? - e volevano subito afferrarlo. - Sei tornato? - disse la moglie e dall’occhiata che gli rivolse, Marcovaldo 
capì che il tempo della sua degenza non era servito ad altro che a farle 
accumulare nuovi motivi di risentimento contro di lui. - Un animale vivo? E 
cosa vuoi farne? Sporca dappertutto. 

Marcovaldo sgombrò il tavolo e vi piazzò il coniglio in mezzo, che 

> 

s’appiattì come cercando di sparire. - Guai a chi lo tocca! - disse. - E il 
nostro coniglio, e ingrasserà tranquillo fino a Natale. 

- Ma è un coniglio o una coniglia? - chiese Michelino. 

Alla possibilità che fosse una coniglia, Marcovaldo non ci aveva pensato. 
Subito gli venne in mente un nuovo piano: se era una femmina si poteva 
farle fare i coniglietti e mettere su un allevamento. E già nella sua fantasia gli 
umidi muri di casa sparivano e c’era una fattoria verde tra i campi. 

Era proprio un maschio, invece. Ma a Marcovaldo quest’idea 
dell’allevamento ormai gli era entrata in testa. Era un maschio, ma un 
maschio bellissimo, a cui si poteva cercare una sposa e i mezzi per crearsi 
una famiglia. 

- E cosa gli diamo da mangiare, se non ce n’è per noi? - disse la moglie, 
tagliente. 

- Lascia pensare a me, - disse Marcovaldo. 

L’indomani, in ditta, a certe piante verdi in vaso degli uffici della 
Direzione, che lui doveva ogni mattino portar fuori, innaffiare e riportare a 
posto, tolse una foglia a ciascuna: larghe foglie lucide da una parte e dall’altra 
opache; e se le ficcò nella giubba. Poi, a una impiegata che veniva con un 
mazzetto di fiori chiese: - Glieli ha dati il moroso? E non me ne regala uno? - 
ed intascò anche quello. A un ragazzo che sbucciava una pera, disse: - 
Lasciami le bucce -. E così, qua una foglia, là una scorza, laggiù un petalo, 
sperava di sfamare la bestiola. 

A un certo punto, il signor Viligelmo lo mandò a chiamare. «Si saranno 
accorti delle piante spelacchiate?» si domandò Marcovaldo, abituato a sentirsi 
sempre in colpa. 

Dal caporeparto c’era il medico dell’ospedale, due militi della Croce Rossa 
ed una guardia civica. - Senti, - disse il medico, - è sparito un coniglio dal 
mio laboratorio. Se ne sai qualcosa ti conviene di non fare il furbo. Perché 
gli abbiamo iniettato i germi di una malattia terribile e può spargerla per tutta 
la città. Non ti chiedo se l’hai mangiato perché a quest’ora non saresti più tra 
i vivi. 

Fuori aspettava un’autoambulanza; ci salirono di corsa, e con un continuo 
urlo di sirena, percorsero vie e viali verso la casa di Marcovaldo: e per la via restò una scia di foglie e bucce e fiori che Marcovaldo gettava via dal 
finestrino tristemente. 

La moglie di Marcovaldo quel mattino non sapeva proprio cosa mettere in 

pentola. Guardò il coniglio che il marito aveva portato a casa il giorno prima, 

> 

e che ora stava in una gabbia improvvisata, piena di trucioli di carta. «E 
venuto proprio a proposito, - si disse. - Soldi non ce n’è; il mensile se n’è 
già andato in medicine extra che la Mutua non paga; le botteghe non ci fanno 
più credito. Altro che far rallevamento, o aspettare a Natale per metterlo 
arrosto! Noi saltiamo i pasti e ancora dobbiamo ingrassare un coniglio!» 

- Isolina, - disse alla figlia, - tu sei già grande, devi imparare come si 
cucinano i conigli. Comincia ad ammazzarlo e a spellarlo e poi ti spiego come 
devi fare. 

Isolina stava leggendo un giornale di novelle sentimentali. - No, - mugolò, 
- comincia tu ad ammazzarlo e a pelarlo, e poi starò a vedere come lo cucini. 

- Brava! - disse la madre. - Io d’ammazzarlo non ho cuore. Ma so che è 
una cosa facilissima, basta prenderlo per le orecchie e dargli una forte botta 
sulla collottola. Per spellarlo, poi vedremo. 

- Non vedremo niente, - disse la figlia senza alzare il naso dal giornale, - 
io colpi sulla collottola a un coniglio vivo non ne do. E a spellarlo non ci 
penso neanche. 

I tre bambini erano stati a sentire questo dialogo a occhi spalancati. 

La madre restò un po’ soprappensiero, li guardò, poi disse: - Bambini... 

I bambini, come d’intesa, voltarono le spalle alla madre e uscirono dalla 
stanza. 

- Aspettate, bambini! - disse la madre. - Vi volevo dire se vi piacerebbe 
uscire col coniglio. Gli metteremo un bel nastro al collo e andate un po’ a 
passeggio. 

I bambini si fermarono e si guardarono negli occhi. - A passeggio dove? - 
chiese Michelino. 

- Be’, potete fare quattro passi. Poi andate a trovare la signora Diomira, le 
portate il coniglio e le dite se per favore ce lo ammazza e ce lo spella, lei che 
è così brava. 

La madre aveva toccato il tasto giusto: i bambini, si sa, restano 
impressionati dalla cosa che a loro piace di più, e al resto preferiscono non 
pensarci. Così trovarono un lungo nastro color lilla, lo legarono attorno al 
collo della bestiola, e l’usarono come guinzaglio, strappandoselo di mano e 
tirandosi dietro il coniglio riluttante e mezzo strangolato. - Dite alla signora Diomira, - raccomandò la madre, - che poi può tenersi 
un cosciotto! No, meglio dirle: la testa. Insomma: veda lei. 

I bambini erano appena usciti quando Palleggio di Marcovaldo fu 
circondato e invaso da infermieri, medici, guardie e poliziotti. Marcovaldo 
era in mezzo a loro più morto che vivo. - È qui il coniglio che è stato portato 
via dall’ospedale? Presto, indicateci dov’è senza toccarlo: ha addosso i germi 
d’una tremenda malattia! - Marcovaldo li condusse alla gabbia, ma era vuota. 

- Già mangiato? - No, no! - E dov’è? - Dalla signora Diomira! - e gli 
inseguitori ripresero la caccia. 

Bussarono dalla signora Diomira. - Il coniglio? Che coniglio? Siete pazzi? 

- A vedersi la casa invasa da sconosciuti, in camice bianco e in divisa, che 
cercavano un coniglio, alla vecchietta venne quasi un colpo. Del coniglio di 
Marcovaldo non sapeva niente. 

Infatti, i tre bambini, volendo salvare il coniglio dalla morte, pensarono di 
portarlo in un posto sicuro, giocarci un poco e poi lasciarlo andare; e invece 
di fermarsi al pianerottolo della signora Diomira, decisero di salire fino a un 
terrazzo che c’era sui tetti. Alla madre avrebbero detto che aveva strappato il 
guinzaglio e era scappato. Ma nessun animale pareva così poco adatto a una 
fuga quanto quel coniglio. Fargli salire tutte quelle scale era un problema: si 
rannicchiava spaventato a ogni gradino. Finirono per prenderlo in braccio e 
portarlo su di peso. 

Sul terrazzo volevano farlo correre: non correva. Provarono a metterlo su 
un cornicione per vedere se camminava come i gatti: ma pareva che soffrisse 
le vertigini. Provarono a issarlo su un’antenna della televisione per vedere se 
sapeva stare in equilibrio: no, cascava. Annoiati, i ragazzi strapparono il 
guinzaglio, lasciarono libera la bestia in un punto dove le si aprivano davanti 
le vie dei tetti, mare obliquo e angoloso, e se ne andarono. 

Quando fu solo, il coniglio prese a muoversi. Tentò alcuni passi, si guardò 
intorno, cambiò direzione, si girò, poi a piccoli balzi, a saltelli, prese a andare 
per i tetti. Era una bestia nata prigioniera: il suo desiderio di libertà non aveva 
larghi orizzonti. Non conosceva altro bene della vita se non il poter stare un 
po’ senza paura. Ecco ora poteva muoversi, senza nulla intorno che gli 
facesse paura, forse come mai prima in vita sua. Il luogo era insolito, ma una 
chiara idea di cosa fosse e cosa non fosse solito non aveva potuto mai 
crearsela. E da quando dentro di sé sentiva rodere un male indistinto e 
misterioso, il mondo intero lo interessava sempre meno. Così andava sui tetti; 
e i gatti che lo vedevano saltare non capivano chi era e arretravano timorosi. 

Intanto, dagli abbaini, dai lucernari, dalle altane, l’itinerario del coniglio non era passato inosservato. E chi cominciò a esporre catini d’insalata sul 
davanzale spiando da dietro alle tendine, chi buttava un torsolo di pera sulle 
tegole e ci tendeva intorno un laccio di spago, chi disponeva una fila di 
pezzettini di carota sul cornicione, che seguitavano fino al proprio abbaino. E 
una parola d’ordine correva in tutte le famiglie che abitavano sui tetti: - Oggi 
coniglio in umido - o - Coniglio in fricassea - o - Coniglio arrosto. 

La bestia s’era accorta di questi armeggii, di queste silenziose offerte di 
cibo. E sebbene avesse fame, diffidava. Sapeva che ogni volta che gli uomini 
cercavano d’attirarlo offrendogli cibo, capitava qualcosa d’oscuro e 
doloroso: o gli conficcavano una siringa nelle carni, o un bisturi, o lo 
cacciavano di forza in un giubbotto abbottonato, o lo trascinavano con un 
nastro al collo... E la memoria di queste disgrazie faceva una cosa sola col 
male che sentiva dentro di sé, col lento alterarsi d’organi che avvertiva, col 
presentimento della morte. E con la fame. Ma come se di tutti questi disagi 
sapesse che solo la fame poteva essere alleviata, e riconoscesse che questi 
infidi esseri umani gli potevan dare - oltre a sofferenze crudeli - un senso - 
di cui pur aveva bisogno - di protezione, di calore domestico, decise 
d’arrendersi, di prestarsi al gioco degli uomini: andasse poi come voleva. 
Così, cominciò a mangiare i pezzettini di carota, seguendo la scia che, lo 
sapeva bene, l’avrebbe fatto ancora prigioniero e martire, ma tornando a 
gustare forse per l’ultima volta il buon sapore terrestre degli ortaggi. Ecco si 
avvicinava alla finestra dell’abbaino, ecco che una mano si sarebbe protesa a 
ghermirlo: invece, tutt’a un tratto, la finestra si chiuse e lo lasciò fuori. 
Questo era un fatto estraneo alla sua esperienza: una trappola che si rifiutava 
di scattare. Il coniglio si volse, cercò gli altri segni d’insidia intorno, per 
scegliere a quale d’essi gli conveniva arrendersi. Ma intorno le foglie 
d’insalata venivano ritirate, i lacci gettati via, la gente affacciata spariva, 
sbarrava finestre e lucernari, i terrazzi si spopolavano. 

Era successo che una camionetta della polizia aveva attraversato la città, 

> 

gridando da un altoparlante: - Attenzione attenzione! E stato smarrito un 
coniglio bianco dal pelo lungo, affetto da una grave malattia contagiosa! 
Chiunque lo rintracci sappia che la sua carne è velenosa, e anche il contatto 
può trasmettere germi nocivi! Chiunque lo veda lo segnali al più vicino posto 
di polizia, ospedale o caserma dei pompieri! 

Il terrore si sparse sui tetti. Ognuno stava in guardia e appena avvistava il 
coniglio che con un floscio balzo passava da un tetto a quello vicino, dava 
l’allarme e tutti sparivano come all’ avvicinarsi d’uno sciame di locuste. Il 
coniglio procedeva in bilico sulle cimase; questo senso di solitudine, proprio nel momento in cui aveva scoperto la necessità della vicinanza dell’uomo, gli 
pareva ancora più minaccioso, intollerabile. 

Intanto il cavalier Ulrico, vecchio cacciatore, aveva caricato il suo fucile 
con cartucce da lepre, ed era andato ad appostarsi su un terrazzo, dietro un 
fumaiolo. Quando vide nella nebbia affiorare l’ombra bianca del coniglio, 
sparò; ma tant’era la sua emozione al pensiero dei malefici della bestia, che la 
rosa dei pallini grandinò un po’ discosto, sulle tegole. Il coniglio sentì la 
fucilata rimbalzare intorno, e un pallino trapassargli un orecchio. Comprese: 
era una dichiarazione di guerra; ormai ogni rapporto con gli uomini era rotto. 
E in dispregio a loro, a questa che in qualche modo sentiva come una sorda 
ingratitudine, decise di farla finita con la vita. 

Un tetto coperto di lamiera scendeva obliquo, e terminava nel vuoto, nel 
nulla opaco della nebbia. Il coniglio ci si posò con tutte e quattro le zampe, 
cautamente dapprima, poi abbandonandosi. E così scivolando, divorato e 
circondato dal male, andava verso la morte. Sul ciglio, la grondaia lo 
trattenne un secondo, poi sbilanciò giù... 

E finì tra le mani guantate d’un pompiere, issato in cima a una scala 
portatile. Impedito fin in quell’estremo gesto di dignità animale, il coniglio 
venne caricato sull’ambulanza che partì a gran carriera verso l’ospedale. A 
bordo c’erano anche Marcovaldo, sua moglie e i suoi figlioli, ricoverati in 
osservazione e per una serie di prove di vaccini. 

Inverno
La fermata sbagliata 

Per chi ha in uggia la casa inospitale, il rifugio preferito nelle serate fredde è 
sempre il cinema. La passione di Marcovaldo erano i film a colori, sullo 
schermo grande che permette d’abbracciare i più vasti orizzonti: praterie, 
montagne rocciose, foreste equatoriali, isole dove si vive coronati di fiori. 
Vedeva il film due volte, usciva solo quando il cinema chiudeva; e col 
pensiero continuava ad abitare quei paesaggi e a respirare quei colori. Ma il 
rincasare nella sera piovigginosa, l’aspettare alla fermata il tram numero , il 
constatare che la sua vita non avrebbe conosciuto altro scenario che tram, 
semafori, locali al seminterrato, fornelli a gas, roba stesa, magazzini e reparti 
d’imballaggio, gli facevano svanire lo splendore del film in una tristezza 
sbiadita e grigia. 

Quella sera, il film che aveva visto si svolgeva nelle foreste dell’India: dal 
sottobosco paludoso s’alzavano nuvole di vapori, e i serpenti salivano per le 
liane e s’arrampicavano alle statue d’antichi templi inghiottiti dalla giungla. 

All’uscita del cinema, aperse gli occhi sulla via, tornò a chiuderli, a 
riaprirli: non vedeva niente. Assolutamente niente. Neanche a un palmo dal 
naso. Nelle ore in cui era restato là dentro, la nebbia aveva invaso la città, 
una nebbia spessa, opaca, che involgeva le cose e i rumori, spiaccicava le 
distanze in uno spazio senza dimensioni, mescolava le luci dentro il buio 
trasformandole in bagliori senza forma né luogo. 

Marcovaldo si diresse macchinalmente alla fermata del e sbattè il naso 
contro il palo del cartello. In quel momento, s’accorse d’essere felice: la 
nebbia, cancellando il mondo intorno, gli permetteva di conservare nei suoi 
occhi le visioni dello schermo panoramico. Anche il freddo era attutito, quasi 
che la città si fosse rincalzata addosso una nuvola come una coperta. 
Marcovaldo, imbacuccato nel suo pastrano, si sentiva protetto da ogni 
sensazione esterna, librato nel vuoto, e poteva colorare questo vuoto con le 
immagini dell’India, del Gange, della giungla, di Calcutta. 

Venne il tram, evanescente come un fantasma, scampanellando lentamente; 
le cose esistevano appena quel tanto che basta; per Marcovaldo quella sera lo 
stare in fondo al tram, voltando la schiena agli altri passeggeri, fissando fuori 
dai vetri la notte vuota, attraversata solo da indistinte presenze luminose e da 
qualche ombra più nera del buio, era la situazione perfetta per sognare a 
occhi aperti, per proiettare davanti a sé dovunque andasse un film 
ininterrotto su uno schermo sconfinato. Così fantasticando aveva perso il conto delle fermate; a un tratto si 
domandò do v’ era; vide il tram ormai quasi vuoto; scrutò fuori dai vetri, 
interpretò i chiarori che affioravano, stabilì che la sua fermata era la 
prossima, corse all’uscita appena in tempo, scese. Si guardò intorno cercando 
qualche punto di riferimento. Ma quel poco d’ombre e luci che i suoi occhi 
riuscivano a raccogliere, non si componevano in nessuna immagine 
conosciuta. S’era sbagliato di fermata e non sapeva dove si trovava. 

A incontrare un passante, era niente farsi indicare la via; ma, fosse il luogo 
solitario, l’ora, il tempo impervio, non si vedeva ombra di persona umana. 
Finalmente la vide, un’ombra, e attese che s’avvicinasse. No: s’allontanava, 
forse stava attraversando, o camminava in mezzo alla via, poteva essere non 
un pedone ma un ciclista, su una bicicletta senza luci. 

Marcovaldo gridò: - Per piacere! Per piacere, monsù! Sa dov’è via 
Pancrazio Pancrazietti? 

La figura s’allontanava ancora, quasi non si vedeva più. Disse: - Di lààà... 
- ma non si sapeva da quale parte indicasse. 

- Destra o sinistra? - gridò Marcovaldo ma non sapeva se si rivolgeva al 
vuoto. 

Una risposta arrivò, o uno strascico di risposta: un «... istra! » che poteva 
anche essere «... estra!» Comunque, poiché l’uno non vedeva com’era 
voltato l’altro, destra o sinistra non volevano dir niente. 

Marcovaldo ora camminava verso un chiarore che pareva venire dall’altro 
marciapiede, un po’ più in là. Invece la distanza era molto più lunga: 
occorreva attraversare una specie di piazza, con in mezzo un isolotto erboso, 
e le frecce (unico segno intellegibile) della rotazione obbligatoria per le auto. 
L’ora era tarda ma certo era aperto ancora qualche caffè, qualche osteria; 
l’insegna luminosa che cominciava a decifrarsi diceva: Bar... E si spense; su 
quello che doveva essere un vetro illuminato calò una lama di buio, come 
una saracinesca. Il bar stava chiudendo, ed era ancora - gli sembrò di capire 
in quel momento - lontanissimo. 

Tanto valeva puntare su un’altra luce: Marcovaldo camminando non 
sapeva se seguiva una linea retta, se il punto luminoso verso il quale si 
dirigeva fosse sempre lo stesso o si sdoppiasse o triplicasse o cambiasse di 
posto. Il pulviscolo d’un nero un po’ lattiginoso dentro il quale si muoveva 
era così minuto che già lo sentiva infiltrarsi per il pastrano, tra filo e filo del 
tessuto, come in un setaccio, imbeverlo come una spugna. 

La luce che raggiunse era l’uscio fumoso d’un’ osteria. Dentro c’era gente 
seduta e in piedi al banco, ma, fosse l’illuminazione cattiva, fosse la nebbia penetrata dappertutto, anche lì le figure apparivano sfocate, come appunto in 
certe osterie che si vedono al cinema, situate in tempi antichi o in paesi 
lontani. 

- Cercavo... se magari loro sanno... Via Pancrazietti... - cominciò a dire, 
ma nell’ osteria c’era rumore, ubriachi che ridevano credendolo ubriaco, e le 
domande che riuscì a fare, le spiegazioni che riuscì a ottenere, erano 
anch’esse nebbiose e sfocate. Tanto più che, per scaldarsi, ordinò - o meglio: 
si lasciò imporre da quelli che stavano al banco - un quarto di vino, 
dapprincipio, e poi ancora mezzo litro, più qualche bicchiere che, con gran 
manate sulle spalle, gli fu offerto dagli altri. Insomma, quando uscì 
dall’ osteria, le sue idee sulla via di casa non erano più chiare di prima, ma in 
compenso più che mai la nebbia poteva contenere tutti i continenti ed i 
colori. 

Con in corpo il calore del vino, Marcovaldo camminò per un buon quarto 
d’ora, a passi che sentivano continuamente il bisogno di spaziare a sinistra e a 
destra per rendersi conto dell’ampiezza del marciapiede (se ancora stava 
seguendo un marciapiede) e mani che sentivano il bisogno di tastare 
continuamente i muri (se ancora stava seguendo un muro). La nebbia nelle 
idee, camminando, gli si diradò; ma quella di fuori restava fitta. Ricordava 
che all’osteria gli avevano detto di prendere un certo corso, seguirlo per 
cento metri, poi domandare ancora. Ma adesso non sapeva di quanto s’era 
allontanato dall’osteria, o se non aveva fatto che girare intorno all’isolato. 

I luoghi parevano disabitati, tra muri di mattoni come recinti di fabbriche. 
A un cantone c’era certamente la tabella col nome della via, ma la luce del 
lampione, sospeso in mezzo alla carreggiata, non arrivava fin lassù. 
Marcovaldo per avvicinarsi alla scritta s’arrampicò al palo d’un divieto di 
sosta. Salì fino a mettere il naso sulla targa, ma la scritta era sbiadita e lui non 
aveva fiammiferi per illuminarla meglio. Sopra la tabella il muro culminava 
in un orlo piano e largo, e sporgendosi dal palo del divieto di sosta 
Marcovaldo riuscì a issarsi là in cima. Aveva intravisto, piantato sopra l’orlo 
del muro, un grande cartello biancheggiante. Mosse qualche passo sull’orlo 
del muro, fino al cartello; qui il lampione rischiarava le lettere nere sul fondo 
bianco, ma la scritta «L’ingresso è severamente vietato alle persone non 
autorizzate» non serviva a dargli nessun lume. 

L’orlo del muro era abbastanza largo da poterci star sopra in equilibrio e 
camminare; anzi, a pensarci bene, era meglio del marciapiede, perché i 
lampioni erano all’altezza giusta per illuminare i passi, segnando una striscia 
chiara in mezzo al buio. A un certo punto il muro terminava e Marcovaldo si trovò contro il capitello d’un pilastro; no, faceva un angolo retto e 
continuava... 

Così tra angoli rientranze biforcazioni pilastri il percorso di Marcovaldo 
seguiva un disegno irregolare; più volte egli credeva che il muro terminasse e 
poi scopriva che continuava in un’altra direzione; tra tante giravolte non 
sapeva più in che senso era voltato, cioè da che parte avrebbe dovuto saltare, 
volendo ridiscendere in strada. Saltare... E se il dislivello fosse aumentato? 
S’accoccolò in cima a un pilastro, cercò di scrutare in basso, da una parte e 
dall’altra, ma nessun raggio di luce arrivava fino al suolo: poteva trattarsi 
d’un saltello di due metri come d’un abisso. Non gli restava che proseguire là 
in cima. 

La via di scampo non tardò ad apparire. Era una superficie piana, 
biancheggiante, contigua al muro: forse il tetto d’un edificio, in cemento - 
come Marcovaldo si rese conto prendendo a camminarci - che si prolungava 
nel buio. Si pentì subito d’essercisi inoltrato: adesso aveva perso qualsiasi 
punto di riferimento, s’era allontanato dalla fila dei lampioni, e ogni passo 
che faceva poteva portarlo sull’orlo del tetto, o più in là, nel vuoto. 

Il vuoto era veramente un baratro. Dal basso trasparivano piccole luci, 
come ad una gran distanza, e se laggiù erano i lampioni, il suolo doveva 
essere molto più in basso ancora. Marcovaldo si trovava sospeso in uno 
spazio impossibile da immaginare: a tratti in alto apparivano luci verdi e 
rosse, disposte in figure irregolari come costellazioni. Scrutando quelle luci a 
naso in su, non tardò a succedergli d’allungare un passo nel vuoto e di 
precipitare. 

«Sono morto!» pensò, ma nel momento stesso si trovò seduto su di un 
terreno molle; le sue mani tastavano dell’erba; era caduto in mezzo a un 
prato, incolume. Le luci basse, che gli erano sembrate così lontane, erano 
tante lampadine in fila al livello del suolo. 

Un posto insolito per mettere delle luci, però comodo, perché gli 
tracciavano un cammino. Il suo piede adesso non calpestava più l’erba ma 
l’asfalto: in mezzo ai prati passava una grande via asfaltata, illuminata da quei 
raggi luminosi raso terra. Intorno, niente: solo gli altissimi bagliori colorati, 
che apparivano e sparivano. 

«Una strada asfaltata porterà da qualche parte», Marcovaldo pensò, e prese 
a seguirla. Arrivò a una biforcazione, anzi a un incrocio, ogni ramo di strada 
fiancheggiato da quelle piccole lampade basse, e con enormi cifre bianche 
segnate al suolo. 

Si scoraggiò. Cosa importava scegliere da che parte andare se intorno non c’era che questa piatta prateria d’erba e nebbia vuota? Fu a questo punto che 
vide, a altezza d’uomo, un movimento di raggi di luce. Un uomo, veramente 
un uomo con le braccia aperte, vestito - pareva - d’una tuta gialla, agitava 
due palette luminose come quelle dei capistazione. 

Marco valdo corse verso quest’uomo e prima ancora d’ averlo raggiunto 
prese a dire, tutto affannato: - Ehi, lei, dica, io qui, in mezzo a questa nebbia, 
come si fa, ascolti... 

- Non si preoccupi, - rispose tranquilla e cortese la voce dell’uomo in 
giallo, - sopra i mille metri non c’è nebbia, vada sicuro, la scaletta è lì avanti, 
gli altri sono già saliti. 

Era un discorso oscuro, ma incoraggiante: a Marcovaldo soprattutto 
piacque di sentire che a poca distanza c’erano altre persone; avanzò per 
raggiungerle senza fare altre domande. 

La scaletta misteriosamente preannunciata era proprio una piccola scala 
con comodi scalini fiancheggiati da due parapetti, che biancheggiava nel 
buio. Marcovaldo salì. Sulla soglia d’una porticina una ragazza lo salutò con 
tanta gentilezza che pareva impossibile si rivolgesse proprio a lui. 

Marcovaldo si profuse in riverenze: - I miei rispetti, signorina! Tante belle 
cose! - Imbevuto di freddo e di umidità com’era non gli pareva vero di 
trovar rifugio sotto un tetto... 

Entrò, sbattè gli occhi abbagliato dalla luce. Non era in una casa. Era, 
dove?, in un autobus, credette di capire, un lungo autobus con molti posti 
vuoti. Si sedette; di solito per rincasare prendeva non l’autobus ma il tram 
perché il biglietto costava un po’ meno, ma stavolta s’era smarrito in una 
zona così lontana che certamente c’erano solo autobus che facevano servizio. 
Che fortuna d’essere arrivato in tempo per questa che doveva essere l’ultima 
corsa! E che morbide, accoglienti le poltrone! Marcovaldo, ora che lo sapeva, 
avrebbe preso sempre l’autobus, anche se i passeggeri erano sottoposti a 
qualche obbligo («... Sono pregati, - diceva un altoparlante, - di non fumare 
e allacciarsi le cinture...»), anche se il rombo del motore in partenza era 
addirittura esagerato. 

Qualcuno in uniforme passava tra i sedili. - Scusi, signor bigliettaio, - 
disse Marcovaldo, - sa se c’è una fermata dalle parti di via Pancrazio 
Pancrazietti? 

- Come dice signore? Il primo scalo è Bombay, poi Calcutta e Singapore. 

Marcovaldo si guardò intorno. Negli altri posti erano seduti impassibili 

indiani con la barba e col turbante. C’era pure qualche donna, avvolta in un 
sari ricamato, e con un tondino di lacca sulla fronte. La notte ai finestrini appariva piena di stelle, ora che l’aeroplano, attraversata la fitta coltre di 
nebbia, volava nel cielo limpido delle grandi altezze. 

Primavera
Dov’è più azzurro il fiume 

Era un tempo in cui i più semplici cibi racchiudevano minacce insidie e frodi. 
Non c’era giorno in cui qualche giornale non parlasse di scoperte spaventose 
nella spesa del mercato: il formaggio era fatto di materia plastica, il burro con 
le candele steariche, nella frutta e verdura E arsenico degli insetticidi era 
concentrato in percentuali più forti che non le vitamine, i polli per ingrassarli 
li imbottivano di certe pillole sintetiche che potevano trasformare in pollo chi 
ne mangiava un cosciotto. Il pesce fresco era stato pescato l’anno scorso in 
Islanda e gli truccavano gli occhi perché sembrasse di ieri. Da certe bottiglie 
di latte era saltato fuori un sorcio, non si sa se vivo o morto. Da quelle d’olio 
non colava il dorato succo dell’oliva, ma grasso di vecchi muli, 
opportunamente distillato. 

Marcovaldo al lavoro o al caffè ascoltava raccontare queste cose e ogni 
volta sentiva come il calcio d’un mulo nello stomaco, o il correre d’un topo 
per l’esofago. A casa, quando sua moglie Domitilla tornava dalla spesa, la 
vista della sporta che una volta gli dava tanta gioia, con i sedani, le 
melanzane, la carta ruvida e porosa dei pacchetti del droghiere e del 
salumaio, ora gli ispirava timore come per l’infiltrarsi di presenze nemiche tra 
le mura di casa. 

«Tutti i miei sforzi devono essere diretti, - si ripromise, - a provvedere la 
famiglia di cibi che non siano passati per le mani infide di speculatori.» Al 

mattino andando al lavoro, incontrava alle volte uomini con la lenza e gli 

> 

stivali di gomma, diretti al lungofiume. «E quella la via», si disse 
Marcovaldo. Ma il fiume lì in città, che raccoglieva spazzature scoli e fogne, 
gli ispirava una profonda ripugnanza. «Devo cercare un posto, - si disse, - 
dove l’acqua sia davvero acqua, i pesci davvero pesci. Lì getterò la mia 
lenza.» 

Le giornate cominciavano ad allungarsi: col suo ciclomotore, dopo il 
lavoro Marcovaldo si spingeva a esplorare il fiume nel suo corso a monte 
della città, e i fiumicelli suoi affluenti. Lo interessavano soprattutto i tratti in 
cui l’acqua scorreva più discosta dalla strada asfaltata. Prendeva per i sentieri, 
tra le macchie di salici, sul suo motociclo finché poteva, poi - lasciatolo in un 
cespuglio - a piedi, finché arrivava al corso d’acqua. Una volta si smarrì: 
girava per ripe cespugliose e scoscese, e non trovava più alcun sentiero, né 
sapeva più da che parte fosse il fiume: a un tratto, spostando certi rami, vide, 
a poche braccia sotto di sé, l’acqua silenziosa - era uno slargo del fiume, quasi un piccolo calmo bacino -, d’un colore azzurro che pareva un laghetto 
di montagna. 

L’emozione non gli impedì di scrutare giù tra le sottili increspature della 
corrente. Ed ecco, la sua ostinazione era premiata! un battito, il guizzo 
inconfondibile d’una pinna a filo della superficie, e poi un altro, un altro 
ancora, una felicità da non credere ai suoi occhi: quello era il luogo di 
raccolta dei pesci di tutto il fiume, il paradiso del pescatore, forse ancora 
sconosciuto a tutti tranne a lui. Tornando (già imbruniva) si fermò a incidere 
segni sulla corteccia degli olmi, e ad ammucchiare pietre in certi punti, per 
poter ritrovare il cammino. 

Ora non gli restava che farsi T equipaggiamento. Veramente, già ci aveva 
pensato: tra i vicini di casa e il personale della ditta aveva già individuato una 
decina d’appassionati della pesca. Con mezze parole e allusioni, promettendo 
a ciascuno d’informarlo, appena ne fosse stato ben sicuro, d’un posto pieno 
di tinche conosciuto da lui solo, riuscì a farsi prestare un po’ dall’uno un po’ 
dall’altro un arsenale da pescatore il più completo che si fosse mai visto. 

A questo punto non gli mancava nulla: canna lenza ami esca retino 
stivaloni sporta, una bella mattina, due ore di tempo - dalle sei alle otto - 
prima d’andare a lavorare, il fiume con le tinche... Poteva non prenderne? 
Difatti: bastava buttare la lenza e ne prendeva; le tinche abboccavano prive di 
sospetto. Visto che con la lenza era così facile, provò con la rete: erano tinche 
così ben disposte che correvano nella rete a capofitto. 

Quando fu l’ora d’andarsene, la sua sporta era già piena. Cercò un 
cammino, risalendo il fiume. 

- Ehi, lei! - a un gomito dalla riva, tra i pioppi, c’era ritto un tipo col 
berretto da guardia, che lo fissava brutto. 

- Me? Che c’è? - fece Marcovaldo avvertendo un’ignota minaccia contro 
le sue tinche. 

- Dove li ha presi, quei pesci lì? - disse la guardia. 

- Eh? Perché? - e Marcovaldo aveva già il cuore in gola. 

- Se li ha pescati là sotto, li butti via subito: non ha visto la fabbrica qui a 
monte? - e indicava difatti un edificio lungo e basso che ora, girata l’ansa del 
fiume, si scorgeva, di là dei salici, e che buttava nell’aria fumo e nell’acqua 
una nube densa d’un incredibile colore tra turchese e violetto. - Almeno 
l’acqua, di che colore è, l’avrà vista! Fabbrica di vernici: il fiume è 
avvelenato per via di quel blu, e i pesci anche. Li butti subito, se no glieli 
sequestro ! 

Marcovaldo ora avrebbe voluto buttarli lontano al più presto, toglierseli di dosso, come se solo l’odore bastasse ad avvelenarlo. Ma davanti alla guardia, 
non voleva fare quella brutta figura. - E se li avessi pescati più su? 

- Allora è un altro paio di maniche. Glieli sequestro e le faccio la multa. A 
monte della fabbrica c’è una riserva di pesca. Lo vede il cartello? 

- Io, veramente, - s’affrettò a dire Marco valdo, - porto la lenza così, per 
darla da intendere agli amici, ma i pesci li ho comperati dal pescivendolo del 
paese qui vicino. 

- Niente da dire, allora. Resta solo il dazio da pagare, per portarli in città: 
qui siamo fuori della cinta. 

Marcovaldo aveva già aperto la sporta e la rovesciava nel fiume. Qualcuna 
delle tinche doveva essere ancora viva, perché guizzò via tutta contenta. 

Estate
Luna e Gnac 

La notte durava venti secondi, e venti secondi il GNAC. Per venti secondi si 
vedeva il cielo azzurro variegato di nuvole nere, la falce della luna crescente 
dorata, sottolineata da un impalpabile alone, e poi stelle che più le si 
guardava più infittivano la loro pungente piccolezza, fino allo spolverio della 
Via Lattea, tutto questo visto in fretta in fretta, ogni particolare su cui ci si 
fermava era qualcosa delfinsieme che si perdeva, perché i venti secondi 
finivano subito e cominciava il GNAC. 

Il GNAC era una parte della scritta pubblicitaria SPAAK-COGNAC sul tetto di 
fronte, che stava venti secondi accesa e venti spenta, e quando era accesa non 
si vedeva nient’ altro. La luna improvvisamente sbiadiva, il cielo diventava 
uniformemente nero e piatto, le stelle perdevano il brillio, e i gatti e le gatte 
che da dieci secondi lanciavano gnaulii d’amore muovendosi languidi uno 
incontro all’altro lungo le grondaie e le cimase, ora, col GNAC, 
s’acquattavano sulle tegole a pelo ritto, nella fosforescente luce al neon. 

Affacciata alla mansarda in cui abitava, la famiglia di Marcovaldo era 
attraversata da opposte correnti di pensieri. C’era la notte e Isolina, che ormai 
era una ragazza grande, si sentiva trasportata per il chiar di luna, il cuore le si 
struggeva, e fino il più smorzato gracchiar di radio dai piani inferiori dello 
stabile le arrivava come i rintocchi d’una serenata; c’era il GNAC e quella 
radio pareva pigliare un altro ritmo, un ritmo jazz, e Isolina pensava ai 
dancing tutti luci e lei poverina lassù sola. Pietruccio e Michelino sgranavano 
gli occhi nella notte e si lasciavano invadere da una calda e soffice paura 
d’esser circondati di foreste piene di briganti; poi, il GNAC! e scattavano coi 
pollici dritti e gli indici tesi, l’uno contro l’altro: - Alto le mani! Sono Nembo 
Kid! - Domitilla, la madre, a ogni spegnersi della notte pensava: «Ora i 
ragazzi bisogna ritirarli, quest’aria può far male. E Isolina affacciata a 
quest’ora è una cosa che non va!» Ma tutto poi era di nuovo luminoso, 
elettrico, fuori come dentro, e Domitilla si sentiva come in visita in una casa 
di riguardo. 

Fiordaligi, invece, giovinotto melanconico, vedeva ogni volta che si 
spegneva il GNAC apparire dentro la voluta del gi la finestrina appena 
illuminata d’un abbaino, e dietro il vetro un viso di ragazza color di luna, 
color di neon, color di luce nella notte, una bocca ancor quasi da bambina 
che appena lui le sorrideva si schiudeva impercettibilmente e già pareva 
aprirsi in un sorriso, quando tutt’un tratto dal buio risaettava fuori quello spietato gi del GNAC e il viso perdeva i contorni, si trasformava in una fioca 
ombra chiara, e della bocca bambina non si sapeva più se aveva risposto al 
suo sorriso. 

In mezzo a questa tempesta di passioni, Marcovaldo cercava d’insegnare ai 
figlioli la posizione dei corpi celesti. 

- Quello è il Gran Carro, uno due tre quattro e lì il timone, quello è il 
Piccolo Carro, e la Stella Polare segna il Nord. 

- E quell’ altra, cosa segna? 

> 

- Quella segna ci. Ma non c’entra con le stelle. E l’ultima lettera della 
parola COGNAC. Le stelle invece segnano i punti cardinali. Nord Sud Est 
Ovest. La luna ha la gobba a ovest. Gobba a ponente, luna crescente. Gobba 
a levante, luna calante. 

- Papà, allora il cognac è calante? La ci ha la gobba a levante! 

- Non c’entra, crescente o calante: è una scritta messa lì dalla ditta Spaak. 

- E la luna che ditta l’ha messa? 

> 

- La luna non l’ha messa una ditta. E un satellite, e c’è sempre. 

- Se c’è sempre, perché cambia di gobba? 

- Sono i quarti. Se ne vede solo un pezzo. 

- Anche di COGNAC se ne vede solo un pezzo. 

- Perché c’è il tetto del palazzo Pierbernardi che è più alto. 

- Più alto della luna? 

E così, ad ogni accendersi del GNAC, gli astri di Marcovaldo andavano a 
confondersi coi commerci terrestri, ed Isolina trasformava un sospiro 
nell’ansimare d’un mambo canticchiato, e la ragazza dell’abbaino scompariva 
in quell’anello abbagliante e freddo, nascondendo la sua risposta al bacio che 
Fiordaligi aveva finalmente avuto il coraggio di mandarle sulla punta delle 
dita, e Filippetto e Michelino coi pugni davanti al viso giocavano al 
mitragliamento aereo, - Ta-ta-ta-tà... - contro la scritta luminosa, che dopo i 
venti secondi si spegneva. 

- Ta-ta-tà... Hai visto, papà, che l’ho spenta con una sola raffica? - disse 
Filippetto, ma già, fuori della luce al neon, il suo fanatismo guerriero era 
svanito e gli occhi gli si riempivano di sonno. 

- Magari! - scappò detto al padre, - andasse in pezzi! Vi farei vedere il 
Leone, i Gemelli... 

- Il Leone! - Michelino fu preso d’entusiasmo. - Aspetta! - Gli era venuta 
un’idea. Prese la fionda, la caricò del ghiaino di cui sempre aveva in tasca 
una riserva, e tirò una sventagliata di sassolini con tutte le forze contro il 
GNAC. Si sentì la gragnuola cadere sparpagliata sulle tegole del tetto di fronte, 
sulle lamiere della gronda, il tintinnio dei vetri d’una finestra colpita, il gong 
d’un sassolino picchiato giù sulla scodella d’un fanale, una voce in strada: - 
Piovono pietre! Ehi lassù! Mascalzone! - Ma la scritta luminosa proprio sul 
momento del tiro s’era spenta per la fine dei suoi venti secondi. E tutti nella 
mansarda presero mentalmente a contare: uno due tre, dieci undici, fino a 
venti. Contarono diciannove, tirarono il respiro, contarono venti, contarono 
ventuno ventidue nel timore d’aver contato troppo in fretta, ma no, nulla, il 
GNAC non si riaccendeva, restava un nero ghirigoro male decifrabile 
intrecciato al suo castello di sostegno come la vite alla pergola. - Aaah! - 
gridarono tutti e la cappa del cielo s’alzò infinitamente stellata su di loro. 

Marcovaldo, interrotto a mano alzata nello scapaccione che voleva dare a 
Michelino, si sentì come proiettato nello spazio. Il buio che ora regnava 
all’altezza dei tetti faceva come una barriera oscura che escludeva laggiù il 
mondo dove continuavano a vorticare geroglifici gialli e verdi e rossi, e 
ammiccanti occhi di semafori, e il luminoso navigare dei tram vuoti, e le auto 
invisibili che spingono davanti a sé il cono di luce dei fanali. Da questo 
mondo non saliva lassù che una diffusa fosforescenza, vaga come un fumo. 
E ad alzare lo sguardo non più abbarbagliato, s’apriva la prospettiva degli 
spazi, le costellazioni si dilatavano in profondità, il firmamento ruotava per 
ogni dove, sfera che contiene tutto e non la contiene nessun limite, e solo 
uno sfittire della sua trama, come una breccia, apriva verso Venere, per farla 
risaltare sola sopra la cornice della terra, con la sua ferma trafittura di luce 
esplosa e concentrata in un punto. 

Sospesa in questo cielo, la luna nuova anziché ostentare l’astratta 
apparenza di mezzaluna rivelava la sua natura di sfera opaca illuminata 
intorno dagli sbiechi raggi d’un sole perduto dalla terra, ma che pur conserva 
- come può vedersi solo in certe notti di prima estate - il suo caldo colore. E 
Marcovaldo a guardare quella stretta riva di luna tagliata là tra ombra e luce, 
provava una nostalgia come di raggiungere una spiaggia rimasta 
miracolosamente soleggiata nella notte. 

Così restavano affacciati alla mansarda, i bambini spaventati dalle 
smisurate conseguenze del loro gesto, Isolina rapita come in estasi, Fiordaligi 
che unico tra tutti scorgeva il fioco abbaino illuminato e finalmente il sorriso 
lunare della ragazza. La mamma si riscosse: - Su, su, è notte, cosa fate 
affacciati? Vi prenderete un malanno, sotto questo chiaro di luna! 

Michelino puntò la fionda in alto. - E io spengo la luna! - Fu acciuffato e 
messo a letto. Così per il resto di quella e per tutta la notte dopo, la scritta luminosa sul 
tetto di fronte diceva solo SPAAK-CO e dalla mansarda di Marcovaldo si 
vedeva il firmamento. Fiordaligi e la ragazza lunare si mandavano baci sulle 
dita, e forse parlandosi alla muta sarebbero riusciti a fissare un 
appuntamento. 

Ma la mattina del secondo giorno, sul tetto, tra i castelli della scritta 
luminosa si stagliavano esili esili le figure di due elettricisti in tuta, che 
verificavano i tubi e i fili. Con l’aria dei vecchi che prevedono il tempo che 
farà, Marcovaldo mise il naso fuori e disse: - Stanotte sarà di nuovo una 
notte di GNAC. 

Qualcuno bussava alla mansarda. Aprirono. Era un signore con gli 
occhiali. - Scusino, potrei dare un’occhiata dalla loro finestra? Grazie, - e si 
presentò: - Dottor Godifredo, agente di pubblicità luminosa. 

«Siamo rovinati! Ci vogliono far pagare i danni! - pensò Marcovaldo e già 
si mangiava i figli con gli occhi, dimentico dei suoi rapimenti astronomici. - 
Ora guarda alla finestra e capisce che i sassi non posson essere stati tirati che 
di qua.» Tentò di mettere le mani avanti: - Sa, son ragazzi, tirano così, ai 
passeri, pietruzze, non so come mai è andata a guastarsi quella scritta della 
Spaak. Ma li ho castigati, eh, se li ho castigati! E può star sicuro che non si 
ripeterà più. 

Il dottor Godifredo fece una faccia attenta. - Veramente, io lavoro per la 
«Cognac Tomawak», non per la «Spaak». Ero venuto per studiare la 
possibilità di una réclame luminosa su questo tetto. Ma mi dica, mi dica lo 
stesso, m’interessa. 

Fu così che Marcovaldo, mezz’ora dopo, concludeva un contratto con la 
«Cognac Tomawak», la principale concorrente della «Spaak». I bambini 
dovevano tirare con la fionda contro il GNAC ogni volta che la scritta veniva 
riattivata. 

- Dovrebb’essere la goccia che fa traboccare il vaso, - disse il dottor 
Godifredo. Non si sbagliava: già sull’orlo della bancarotta per le forti spese di 
pubblicità sostenute, la «Spaak» vide i continui guasti alla sua più bella 
réclame luminosa come un cattivo auspicio. La scritta che ora diceva COGAC 
ora CONAC ora CONC diffondeva tra i creditori l’idea d’un dissesto; a un 
certo punto l’agenzia pubblicitaria si rifiutò di fare altre riparazioni se non le 
venivano pagati gli arretrati; la scritta spenta fece crescere l’allarme tra i 
creditori; la «Spaak» fallì. 

Nel cielo di Marcovaldo la luna piena tondeggiava in tutto il suo splendore. 

Era l’ultimo quarto, quando gli elettricisti tornarono a rampare sul tetto di fronte. E quella notte, a caratteri di fuoco, caratteri alti e spessi il doppio di 
prima, si leggeva COGNAC TOMAWAK, e non c’erano più luna né firmamento 
né cielo né notte, soltanto COGNAC TOMAWAK, COGNAC TOMAWAK, 
COGNAC TOMAWAK che s’accendeva e si spegneva ogni due secondi. 

Il più colpito di tutti fu Fiordaligi; l’abbaino della ragazza lunare era sparito 
dietro a un’enorme, impenetrabile vu doppia. 

Autunno
La pioggia e le foglie 

In ditta, tra le varie altre incombenze, a Marcovaldo toccava quella 
d’innaffiare ogni mattina la pianta in vaso dell’ingresso. Era una di quelle 
piante verdi che si tengono in casa, con un fusto diritto ed esile da cui si 
staccano, da una parte e dall’altra, su lunghi gambi foglie larghe e lucide: 
insomma, una di quelle piante così a forma di pianta, con foglie così a forma 
di foglia, che non sembrano vere. Ma era pur sempre una pianta, e come tale 
soffriva, perché a star lì, tra la tenda e il portaombrelli, le mancavano luce, 
aria e rugiada. Marcovaldo ogni mattina scopriva qualche brutto segno: a una 
foglia il gambo s’inclinava come se non ce la facesse più a reggere il peso, 
un’altra s’andava picchiettando di chiazze come la guancia d’un bambino col 
morbillo, la punta d’una terza ingialliva; finché, una o l’altra, taci, la si 
trovava in terra. Intanto (quel che più stringeva il cuore) il fusto della pianta 
s’allungava, s’allungava, non più ordinatamente fronzuto, ma nudo come un 
bastone, con un ciuffetto in cima che la faceva somigliare a un palmizio. 

Marcovaldo sgomberava il pavimento dalle foglie cadute, spolverava 
quelle sane, versava a piè della pianta (lentamente, che non traboccasse 
sporcando le piastrelle) mezzo annaffiatoio d’acqua, subito bevuto dalla terra 
del vaso. E in questi semplici gesti metteva un’attenzione come in nessun 
altro suo lavoro, quasi una compassione per le disgrazie d’una persona di 
famiglia. E sospirava, non si sa se per la pianta o per sé: perché in 
quell’arbusto che ingialliva allampanato tra le pareti aziendali riconosceva un 
fratello di sventura. 

La pianta (così, semplicemente, essa era chiamata, come se ogni nome più 
preciso fosse inutile in un ambiente in cui a essa sola toccava di 
rappresentare il regno vegetale) era entrata nella vita di Marcovaldo tanto da 
dominare i suoi pensieri in ogni ora del giorno e della notte. Lo sguardo con 
cui egli ora scrutava in cielo l’addensarsi delle nuvole, non era più quello del 
cittadino che si domanda se deve o no prendere l’ombrello, ma quello 
dell’agricoltore che di giorno in giorno aspetta la fine della siccità. E appena, 
alzando il capo dal lavoro, scorgeva controluce, fuor della finestrella del 
magazzino, la cortina di pioggia che aveva cominciato a scendere fitta e 
silenziosa, lasciava lì tutto, correva alla pianta, prendeva in braccio il vaso e 
lo posava fuori, in cortile. 

La pianta, a sentir l’acqua che le scorreva per le foglie, pareva espandersi 
per offrire più superficie possibile alle gocce, e dalla gioia colorarsi del suo verde più brillante: o almeno così sembrava a Marcovaldo che si fermava a 
contemplarla dimenticando di mettersi al riparo. 

Restavano lì in cortile, uomo e pianta, l’uno di fronte all’altra, l’uomo 
quasi provando sensazioni da pianta sotto la pioggia, la pianta - disabituata 
all’aria aperta e ai fenomeni della natura - sbalordita quasi quanto un uomo 
che si trovi tutt’a un tratto bagnato dalla testa ai piedi e coi vestiti zuppi. 
Marcovaldo, a naso in su, assaporava l’odore della pioggia, un odore - per 
lui - già di boschi e di prati, e andava inseguendo con la mente dei ricordi 
indistinti. Ma tra questi ricordi s’affacciava, più chiaro e vicino, quello dei 
dolori reumatici che lo affliggevano ogni anno; e allora, in fretta, ritornava al 
coperto. 

Finito l’orario di lavoro, bisognava chiudere la ditta. Marcovaldo chiese al 
magazziniere- capo: - Posso lasciar fuori la pianta, lì in cortile? 

Il capo, signor Viligelmo, era un tipo che rifuggiva dalle responsabilità 
troppo onerose. - Sei matto? E se la rubano? Chi è che ne risponde? 

Marcovaldo però, a vedere il profitto che la pianta traeva dalla pioggia, 
non si sentiva di rimetterla al chiuso: sarebbe stato sprecare quel dono del 
cielo. - Potrei tenerla con me fino a domattina... - propose. - La carico sul 
portapacchi e me la porto a casa... Così le faccio prendere più pioggia che si 
può... 

Il signor Viligelmo ci pensò un poco, poi concluse: - Vuol dire che ne 
rispondi tu, - e assentì. 

Marcovaldo attraversava la città sotto la pioggia dirotta, curvo sul 
manubrio della sua bicicletta a motore, incappucciato in una giacca-a-vento 
impermeabile. Dietro, sul portapacchi, aveva legato il vaso, e bici uomo 
pianta parevano una cosa sola, anzi l’uomo ingobbito e infagottato 
scompariva, e si vedeva solo una pianta in bicicletta. Ogni tanto, da sotto il 
cappuccio, Marcovaldo voltava indietro lo sguardo fino a veder sventolare 
dietro le sue spalle una foglia stillante: e ogni volta gli pareva che la pianta 
fosse diventata più alta e più fronzuta. 

A casa - una mansarda col davanzale sui tetti - appena Marcovaldo arrivò 
col vaso tra le braccia, i bambini presero a fare girotondo. 

- L’albero di Natale! L’albero di Natale! 

- Ma no, cosa vi viene in mente? C’è tempo a Natale! - protestava 
Marcovaldo. - Attenti alle foglie che sono delicate! 

- Già in questa casa ci stiamo come in una scatola di sardine, - brontolò 
Domitilla. - Se ci porti pure un albero, dovremo uscire noi... 

- Ma se è una piantina! La metto sul davanzale... L’ombra della pianta sul davanzale si poteva vedere dalla stanza. 
Marcovaldo a cena non guardava nel piatto ma oltre i vetri della finestra. 

Da quando avevano lasciato il seminterrato per la mansarda, la vita di 
Marcovaldo e famiglia era migliorata di molto. Però anche l’abitare sotto i 
tetti aveva i suoi inconvenienti: il soffitto per esempio lasciava colare qualche 
goccia. Le gocce cadevano in quattro o cinque punti ben precisi, a intervalli 
regolari; e Marcovaldo vi metteva sotto bacinelle o casseruole. Le notti di 
pioggia quando tutti erano a letto, si sentiva il tic-toc-tuc dei vari gocciolii, 
che dava un brivido come per un presagio di reumatismi. Quella notte, 
invece, a Marcovaldo, ogni volta che nel suo sonno inquieto si svegliava e 
tendeva l’orecchio, il tic-toc-tuc pareva una musichetta allegra: gli diceva che 
la pioggia continuava, blanda e ininterrotta, e nutriva la pianta, spingeva la 
linfa su per gli esili peduncoli, tendeva le foglie come vele. «Domani, 
affacciandomi, la troverò cresciuta!» pensava. 

Ma con tutto che l’avesse pensato, aprendo la finestra al mattino non 
poteva credere ai suoi occhi: la pianta ora ingombrava mezza finestra, le 
foglie erano per lo meno raddoppiate di numero, e non più reclinate sotto il 
loro peso ma tese e aguzze come spade. Scese le scale col vaso stretto al 
petto, lo legò al portapacchi e corse in ditta. 

Era spiovuto, ma la giornata rimaneva incerta. Marcovaldo non era ancora 
sceso di sella, quando riprese a cascare qualche goccia. «Visto che le fa così 
bene, la lascio ancora in cortile» pensò lui. 

In magazzino, ogni tanto andava a mettere il naso fuori della finestrella che 
dava sul cortile. Questo suo distrarsi dal lavoro, al magazziniere- capo non 
garbava. - Be’, cosa ci hai oggi, da guardare fuori? 

- Cresce! Venga a vedere anche lei, signor Viligelmo! - e Marcovaldo gli 
faceva cenno con la mano, e parlava quasi sottovoce, come se la pianta non 
dovesse accorgersene. - Guardi come cresce! Neh, che è cresciuta? 

- Sì, è cresciuta un bel po’, - ammise il capo, e per Marcovaldo fu una di 
quelle soddisfazioni che la vita in ditta riserva ben di rado al personale. 

Era sabato. Il lavoro terminava all’una e fino al lunedì non si tornava. 
Marcovaldo avrebbe voluto riprendere la pianta con sé, ma ormai, non 
piovendo più, non sapeva che scusa trovare. Il cielo però non era sgombro: 
nubi nere, a cumuli, erano sparse un po’ qua e un po’ là. Andò dal capo, che, 
appassionato di meteorologia, teneva appeso sopra il suo tavolo un 
barometro. - Come si mette, signor Viligelmo? 

- Brutto, sempre brutto, - lui disse. - Del resto, qui non sta piovendo, ma 
nel quartiere dove abito sì: ho telefonato ora a mia moglie. - Allora, - s’affrettò a proporre Marcovaldo, - io porterei la pianta a fare 
un giro dove piove, - e detto fatto tornò a sistemare il vaso sul portapacchi 
della bici. 

Il sabato pomeriggio e la domenica, Marcovaldo li passò in questo modo: 
caracollando sul sellino della sua bicicletta a motore, con la pianta dietro, 
scrutava il cielo, cercava una nuvola che gli sembrasse ben intenzionata, e 
correva per le vie finché non incontrava pioggia. Ogni tanto, voltandosi, 
vedeva la pianta un po’ più alta: alta come i taxi, come i camioncini, come i 
tram! E con le foglie sempre più larghe, dalle quali la pioggia scivolava sul 
suo cappuccio impermeabile come da una doccia. 

Ormai era un albero su due ruote, quello che correva la città disorientando 
vigili guidatori pedoni. E le nuvole, nello stesso tempo, correvano le vie del 
vento, sventagliavano di pioggia un quartiere e poi l’abbandonavano; e i 
passanti uno a uno sporgevano la mano e richiudevano gli ombrelli; e, per 
vie e corsi e piazze, Marcovaldo rincorreva la sua nuvola, curvo sul 
manubrio, imbacuccato nel cappuccio da cui sporgeva solo il naso, col 
motorino scoppiettante a tutto gas, tenendo la pianta nella traiettoria delle 
gocce, come se lo strascico di pioggia che la nuvola si tirava dietro si fosse 
impigliato alle foglie e così tutto corresse trascinato dalla stessa forza: vento 
nuvola pioggia pianta ruote. 

Il lunedì Marcovaldo si presentò al signor Viligelmo a mani vuote. 

- E la pianta? - chiese subito il magazziniere- capo. 

- E fuori. Venga. 

- Dove? - fece Viligelmo. - Non la vedo. 

- È quella lì. È cresciuta un po’... - e indicò un albero che arrivava al 
secondo piano. Era piantato non più nel vecchio vaso ma in una specie di 
barile, e al posto della bicicletta Marcovaldo aveva dovuto procurarsi un 
motociclo a furgoncino. 

- E adesso? - s’infuriò il capo. - Come possiamo farla stare nell’ingresso? 
Non passa più dalle porte! 

Marcovaldo si strinse nelle spalle. 

- L’unica, - disse Viligelmo, - è restituirla al vivaio in cambio d’un’altra 
dalle dimensioni giuste! 

Marcovaldo rimontò in sella. - Vado. 

Ricominciò la corsa per la città. L’albero riempiva di verde il centro delle 
vie. I vigili, preoccupati per il traffico, lo fermavano a ogni incrocio; poi - 
quando Marcovaldo spiegava che stava riportando la pianta al vivaio per 
toglierla di mezzo - lo lasciavano proseguire. Ma, gira gira, Marcovaldo la strada del vivaio non si decideva a imboccarla. Di separarsi dalla sua 
creatura, ora che l’aveva tirata su con tanta fortuna, non aveva cuore: nella 
sua vita gli pareva di non aver mai avuto tante soddisfazioni come da questa 
pianta. 

E così continuava a far la spola per vie e piazze e lungofiumi e ponti. E una 
verzura da foresta tropicale dilagava fino a coprirgli la testa le spalle le 
braccia, fino a farlo scomparire nel verde. E tutte queste foglie e gambi di 
foglia ed anche il fusto (che era rimasto sottilissimo) oscillavano oscillavano 
come per un continuo tremito, sia che scrosci di pioggia ancora scendessero a 
percuoterli, sia che le gocce si facessero più rade, sia che s’interrompessero 
del tutto. 

Spiovve. Era l’ora verso il tramonto. In fondo alle vie, nello spazio tra le 
case, si posò una luce confusa d’arcobaleno. La pianta, dopo quell’impetuoso 
sforzo di crescita che l’aveva tesa finché durava la pioggia, si trovò come 
sfinita. Marco valdo continuando la sua corsa senza meta non s’accorgeva che 
dietro di lui le foglie a una a una passavano dal verde intenso al giallo, un 
giallo d’oro. 

Già da un pezzo, un corteo di motorette e auto e bici e ragazzi s’era messo 
a seguire l’albero che passava per la città, senza che Marcovaldo se ne fosse 
accorto, e gridavano: - Il baobab! Il baobab! - e con grandi: - Oooh! - 
d’ammirazione seguivano l’ingiallire delle foglie. Quando una foglia si 
staccava e volava via, molte mani s’alzavano per coglierla al volo. 

Prese a tirare vento; le foglie d’oro, a raffiche, correvano via a mezz’aria, 
volteggiavano. Marcovaldo ancora credeva d’avere alle spalle l’albero verde 
e folto, quando a un tratto - forse sentendosi nel vento senza riparo - si 
voltò. L’albero non c’era più: solo uno smilzo stecco da cui si dipartiva una 
raggera di peduncoli nudi, e ancora un’ultima foglia gialla là in cima. Alla 
luce dell’arcobaleno tutto il resto sembrava nero: la gente sui marciapiedi, le 
facciate delle case che facevano ala; e su questo nero, a mezz’aria, giravano 
giravano le foglie d’oro, brillanti, a centinaia; e mani rosse e rosa a centinaia 
s’alzavano dall’ombra per acchiapparle; e il vento sollevava le foglie d’oro 
verso l’arcobaleno là in fondo, e le mani, e le grida; e staccò anche l’ultima 
foglia che da gialla diventò color d’arancio poi rossa violetta azzurra verde 
poi di nuovo gialla e poi sparì. 

Inverno
Marco valdo al supermarket 

Alle sei di sera la città cadeva in mano dei consumatori. Per tutta la giornata il 
gran daffare della popolazione produttiva era il produrre: producevano beni 
di consumo. A una cert’ora, come per lo scatto d’un interruttore, smettevano 
la produzione e, via!, si buttavano tutti a consumare. Ogni giorno una 
fioritura impetuosa faceva appena in tempo a sbocciare dietro le vetrine 
illuminate, i rossi salami a penzolare, le torri di piatti di porcellana a 
innalzarsi fino al soffitto, i rotoli di tessuto a dispiegare drappeggi come code 
di pavone, ed ecco già irrompeva la folla consumatrice a smantellare a rodere 
a palpare a far man bassa. Una fila ininterrotta serpeggiava per tutti i 
marciapiedi e i portici, s’allungava attraverso le porte a vetri nei magazzini 
intorno a tutti i banchi, mossa dalle gomitate di ognuno nelle costole di 
ognuno come da continui colpi di stantuffo. Consumate! e toccavano le 
merci e le rimettevano giù e le riprendevano e se le strappavano di mano; 
consumate! e obbligavano le pallide commesse a sciorinare sul bancone 
biancheria e biancheria; consumate! e i gomitoli di spago colorato giravano 
come trottole, i fogli di carta a fiori levavano ali starnazzanti, avvolgendo gli 
acquisti in pacchettini e i pacchettini in pacchetti e i pacchetti in pacchi, legati 
ognuno col suo nodo a fiocco. E via pacchi pacchetti pacchettini borse 
borsette vorticavano attorno alla cassa in un ingorgo, mani che frugavano 
nelle borsette cercando i borsellini e dita che frugavano nei borsellini 
cercando gli spiccioli, e giù in fondo in mezzo a una foresta di gambe 
sconosciute e falde di soprabiti i bambini non più tenuti per mano si 
smarrivano e piangevano. 

Una di queste sere Marcovaldo stava portando a spasso la famiglia. 
Essendo senza soldi, il loro spasso era guardare gli altri fare spese; 
inquantoché il denaro, più ne circola, più chi ne è senza spera: «Prima o poi 
finirà per passarne anche un po’ per le mie tasche». Invece, a Marcovaldo, il 
suo stipendio, tra che era poco e che di famiglia erano in molti, e che c’erano 
da pagare rate e debiti, scorreva via appena percepito. Comunque, era pur 
sempre un bel guardare, specie facendo un giro al supermarket. 

Il supermarket funzionava col self-service. C’erano quei carrelli, come dei 
cestini di ferro con le ruote, e ogni cliente spingeva il suo carrello e lo 
riempiva di ogni bendidio. Anche Marcovaldo nell’entrare prese un carrello 
lui, uno sua moglie e uno ciascuno i suoi quattro bambini. E così andavano 
in processione coi carrelli davanti a sé, tra banchi stipati da montagne di cose mangerecce, indicandosi i salami e i formaggi e nominandoli, come 
riconoscessero nella folla visi di amici, o almeno conoscenti. 

- Papà, lo possiamo prendere questo? - chiedevano i bambini ogni 
minuto. 

- No, non si tocca, è proibito, - diceva Marco valdo ricordandosi che alla 
fine di quel giro li attendeva la cassiera per la somma. 

- E perché quella signora lì li prende? - insistevano, vedendo tutte queste 
buone donne che, entrate per comprare solo due carote e un sedano, non 
sapevano resistere di fronte a una piramide di barattoli e tum! tum! tum! con 
un gesto tra distratto e rassegnato lasciavano cadere lattine di pomodori 
pelati, pesche sciroppate, alici sott’olio a tambureggiare nel carrello. 

Insomma, se il tuo carrello è vuoto e gli altri pieni, si può reggere fino a un 
certo punto: poi ti prende un’invidia, un crepacuore, e non resisti più. Allora 
Marcovaldo, dopo aver raccomandato alla moglie e ai figlioli di non toccare 
niente, girò veloce a una traversa tra i banchi, si sottrasse alla vista della 
famiglia e, presa da un ripiano una scatola di datteri, la depose nel carrello. 
Voleva soltanto provare il piacere di portarla in giro per dieci minuti, 
sfoggiare anche lui i suoi acquisti come gli altri, e poi rimetterla dove l’aveva 
presa. Questa scatola, e anche una rossa bottiglia di salsa piccante, e un 
sacchetto di caffè, e un azzurro pacco di spaghetti. Marcovaldo era sicuro 
che, facendo con delicatezza, poteva per almeno un quarto d’ora gustare la 
gioia di chi sa scegliere il prodotto, senza dover pagare neanche un soldo. Ma 
guai se i bambini lo vedevano! Subito si sarebbero messi a imitarlo e chissà 
che confusione ne sarebbe nata! 

Marcovaldo cercava di far perdere le sue tracce, percorrendo un cammino 
a zig zag per i reparti, seguendo ora indaffarate servette ora signore 
impellicciate. E come l’una o l’altra avanzava la mano per prendere una zucca 
gialla e odorosa o una scatola di triangolari formaggini, lui l’imitava. Gli 
altoparlanti diffondevano musichette allegre: i consumatori si muovevano o 
sostavano seguendone il ritmo, e al momento giusto protendevano il braccio 
e prendevano un oggetto e lo posavano nel loro cestino, tutto a suon di 
musica. 

Il carrello di Marcovaldo adesso era gremito di mercanzia; i suoi passi lo 
portavano ad addentrarsi in reparti meno frequentati; i prodotti dai nomi 
sempre meno decifrabili erano chiusi in scatole con figure da cui non 
risultava chiaro se si trattava di concime per la lattuga o di seme di lattuga o 
di lattuga vera e propria o di veleno per i bruchi della lattuga o di becchime 
per attirare gli uccelli che mangiano quei bruchi oppure condimento per l’insalata o per gli uccelli arrosto. Comunque Marcovaldo ne prendeva due o 
tre scatole. 

Così andava tra due siepi alte di banchi. Tutt’a un tratto la corsia finiva e 
c’era un lungo spazio vuoto e deserto con le luci al neon che facevano 
brillare le piastrelle. Marcovaldo era lì, solo col suo carro di roba, e in fondo 
a quello spazio vuoto c’era l’uscita con la cassa. 

Il primo istinto fu di buttarsi a correre a testa bassa spingendo il carrello 
davanti a sé come un carro armato e scappare via dal supermarket col bottino 
prima che la cassiera potesse dare l’allarme. Ma in quel momento da un’altra 
corsia lì vicino s’affacciò un carrello carico ancor più del suo, e chi lo 
spingeva era sua moglie Domitilla. E da un’altra parte se n’affacciò un altro e 
Filippetto lo stava spingendo con tutte le sue forze. Era quello un punto in 
cui le corsie di molti reparti convergevano, e da ogni sbocco veniva fuori un 
bambino di Marcovaldo, tutti spingendo trespoli carichi come bastimenti 
mercantili. Ognuno aveva avuto la stessa idea, e adesso ritrovandosi 
s’accorgevano d’aver messo insieme un campionario di tutte le disponibilità 
del supermarket. - Papà, allora siamo ricchi? - chiese Michelino. - Ce ne 
avremo da mangiare per un anno? 

- Indietro! Presto! Lontani dalla cassa! - esclamò Marcovaldo facendo 
dietrofront e nascondendosi, lui e le sue derrate, dietro ai banchi; e spiccò la 
corsa piegato in due come sotto il tiro nemico, tornando a perdersi nei 
reparti. Un rombo risuonava alle sue spalle; si voltò e vide tutta la famiglia 
che, spingendo i suoi vagoni come un treno, gli galoppava alle calcagna. 

- Qui ci chiedono un conto da un milione! 

Il supermarket era grande e intricato come un labirinto: ci si poteva girare 
ore ed ore. Con tante provviste a disposizione, Marcovaldo e familiari 
avrebbero potuto passarci l’intero inverno senza uscire. Ma gli altoparlanti 
già avevano interrotto la loro musichetta, e dicevano: - Attenzione! Tra un 
quarto d’ora il supermarket chiude! Siete pregati d’affrettarvi alla cassa! 

Era tempo di disfarsi del carico: ora o mai più. Al richiamo 
dell’altoparlante la folla dei clienti era presa da una furia frenetica, come se si 
trattasse degli ultimi minuti dell’ultimo supermarket in tutto il mondo, una 
furia non si capiva se di prendere tutto quel che c’era o di lasciarlo lì, 
insomma uno spingi spingi attorno ai banchi, e Marcovaldo con Domitilla e i 
figli ne approfittavano per rimettere la mercanzia sui banchi o per farla 
scivolare nei carrelli d’altre persone. Le restituzioni avvenivano un po’ a 
casaccio: la carta moschicida sul banco del prosciutto, un cavolo cappuccio 
tra le torte. Una signora, non s’accorsero che invece del carrello spingeva una carrozzella con un neonato: ci rincalzarono un fiasco di barbera. 

Questa di privarsi delle cose senz’averle nemmeno assaporate era una 
sofferenza che strappava le lacrime. E così, nello stesso momento che 
lasciavano un tubetto di maionese, capitava loro sottomano un grappolo di 
banane, e lo prendevano; o un pollo arrosto invece d’uno spazzolone di 
nylon; con questo sistema i loro carrelli più si vuotavano più tornavano a 
riempirsi. 

La famiglia con le sue provviste saliva e scendeva per le scale rotanti e ad 
ogni piano da ogni parte si trovava di fronte a passaggi obbligati dove una 
cassiera di sentinella puntava una macchina calcolatrice crepitante come una 
mitragliatrice contro tutti quelli che accennavano a uscire. Il girare di 
Marcovaldo e famiglia somigliava sempre più a quello di bestie in gabbia o di 
carcerati in una luminosa prigione dai muri a pannelli colorati. 

In un punto, i pannelli d’una parete erano smontati, c’era una scala a pioli 
posata lì, martelli, attrezzi da carpentiere e muratore. Un’impresa stava 
costruendo un ampliamento del supermarket. Finito l’orario di lavoro, gli 
operai se n’ erano andati lasciando tutto com’era. Marcovaldo, provviste 
innanzi, passò per il buco del muro. Di là c’era buio; lui avanzò. E la 
famiglia, coi carrelli, gli andò dietro. 

Le ruote gommate dei carrelli sobbalzavano su un suolo come disselciato, a 
tratti sabbioso, poi su un piancito d’assi sconnesse. Marcovaldo procedeva in 
equilibrio su di un asse; gli altri lo seguivano. A un tratto videro davanti e 
dietro e sopra e sotto tante luci seminate lontano, e intorno il vuoto. 

Erano sul castello d’assi d’un’ impalcatura, all’altezza delle case di sette 
piani. La città s’apriva sotto di loro in uno sfavillare luminoso di finestre e 
insegne e sprazzi elettrici dalle antenne dei tram; più in su era il cielo stellato 
d’astri e lampadine rosse d’antenne di stazioni radio. L’impalcatura tremava 
sotto il peso di tutta quella merce lassù in bilico. Michelino disse: - Ho paura! 

Dal buio avanzò un’ombra. Era una bocca enorme, senza denti, che 
s’apriva protendendosi su un lungo collo metallico: una gru. Calava su di 
loro, si fermava alla loro altezza, la ganascia inferiore contro il bordo 
dell’impalcatura. Marcovaldo inclinò il carrello, rovesciò la merce nelle fauci 
di ferro, passò avanti. Domitilla fece lo stesso. I bambini imitarono i genitori. 
La gru richiuse le fauci con dentro tutto il bottino del supermarket e con un 
gracchiante carrucolare tirò indietro il collo, allontanandosi. Sotto 
s’accendevano e ruotavano le scritte luminose multicolori che invitavano a 
comprare i prodotti in vendita nel grande supermarket. 

Primavera
Fumo, vento e bolle di sapone 

Ogni giorno il postino deponeva qualche busta nelle cassette degli inquilini; 
solo in quella di Marcovaldo non c’era mai niente, perché nessuno gli 
scriveva mai, e se non fosse stato ogni tanto per un’ingiunzione di pagamento 
della luce o del gas, la sua cassetta non sarebbe servita proprio a niente. 

- Papà, c’è posta! - grida Michelino. 

> 

- Ma va’! - risponde lui. - E la solita réclame! 

In tutte le cassette delle lettere spiccava un foglio ripiegato azzurro e giallo. 
Diceva che per fare una bella saponata il Blancasol era il migliore dei 
prodotti; chi si presentava col foglietto azzurro e giallo, ne avrebbe avuto un 
campioncino gratis. 

Siccome questi fogli erano stretti e lunghi, alcuni d’essi sporgevano fuori 
dall’imboccatura delle cassette; altri erano per terra appallottolati o solo un 
po’ sgualciti, perché molti inquilini aprendo la cassetta usavano buttar subito 
via tutta la carta pubblicitaria che l’ingombrava. Filippetto, Pietruccio e 
Michelino, un po’ raccogliendoli da terra, un po’ sfilandoli dalle fessure, un 
po’ addirittura pescandoli con un fil di ferro, cominciarono a far collezione 
di buoni Blancasol. 

- Ne ho più io! 

- No, contali! Scommettiamo che sono io che ne ho di più! 

La campagna pubblicitaria del Blancasol aveva battuto tutto il quartiere, 
portone per portone. E portone per portone i fratellini si diedero a battere il 
quartiere, incettando i buoni. Qualche portinaia li cacciò gridando: - Monelli! 
Cosa venite a rubare? Io telefono alle guardie! - Qualche altra fu contenta 
che facessero un po’ di pulizia di tutta quella cartaccia che si depositava lì 
ogni giorno. 

Alla sera, le due povere stanze di Marcovaldo erano tutte azzurre e gialle di 
foglietti del Blancasol; i bambini li contavano e ricontavano e 
ammucchiavano in pacchetti come i cassieri delle banche con le banconote. 

- Papà, se ne abbiamo tanti, potremo mettere su una lavanderia? - 
domandava Filippetto. 

In quei giorni, il mondo della produzione di detersivi era in grande 
agitazione. La campagna pubblicitaria del Blancasol aveva messo in allarme 
le ditte concorrenti. Per il lancio dei loro prodotti, esse distribuivano in tutte 
le cassette postali della città questi tagliandi che davano diritto a campioni 
gratuiti sempre più grossi. 


Ili 



I bambini di Marco valdo nei giorni seguenti ebbero un gran daffare. Le 
cassette delle lettere ogni mattino fiorivano come alberi di pesco a primavera: 
foglietti con disegni verdi rosa celeste arancione promettevano candidi bucati 
a chi usava Spumador o Lavolux o Saponalba o Limpialin. Per i ragazzi, le 
collezioni di tagliandi e buoni-omaggio s’allargavano di sempre nuove 
classificazioni. Nello stesso tempo, s’allargava il territorio della raccolta, 
estendendosi ai portoni d’altre strade. 

Naturalmente, tali manovre non potevano passare inosservate. I ragazzi del 
vicinato non tardarono a capire di che mai andavano a caccia tutto il giorno 
Michelino e i fratelli, e immediatamente quei foglietti, cui fin allora nessuno 
di loro aveva mai badato, diventarono un ambito bottino. Ci fu un periodo di 
rivalità tra le varie bande di monelli, in cui la raccolta in una zona piuttosto 
che in un’altra fu motivo di contese e scaramucce. Poi, in seguito a una serie 
di scambi e trattative, ci si mise d’accordo: una sistemazione organizzata della 
caccia era più redditizia d’un saccheggio disordinato. E la raccolta dei foglietti 
diventò tanto metodica, che appena l’omino del Candofior o del Risciaquick 
passava a fare il giro dei portoni, il suo percorso era spiato e pedinato passo 
per passo, ed il materiale appena distribuito era subito requisito dai monelli. 

A comandare le operazioni, si capisce, erano sempre Filippetto, Pietruccio 
e Michelino, perché la prima idea l’avevano avuta loro. Riuscirono perfino a 
convincere gli altri ragazzi che i tagliandi erano patrimonio comune, e si 
doveva conservarli tutti insieme. - Come in una banca! - precisò Pietruccio. 

- Siamo padroni d’una lavanderia o d’una banca? - chiese Michelino. 

- Comunque sia, siamo milionari! 

I ragazzi non dormivano più dall’eccitazione e facevano progetti per il 
futuro: 

- Basta che riscuotiamo tutti questi campioni e metteremo insieme quantità 
immense di detersivo. 

- Dove lo metteremo? 

- Dobbiamo affittare un magazzino! 

- Perché non un bastimento? 

La pubblicità, come i fiori e i frutti, va a stagioni. Dopo qualche settimana, 
la stagione dei detersivi finì; nelle cassette si trovavano solo avvisi di 
callifughi. 

- Ci mettiamo a raccogliere anche questi? - propose qualcuno. Ma 
prevalse l’idea di dedicarsi subito alla riscossione delle ricchezze accumulate 
in detersivi. Si trattava d’andare nei negozi prescritti, a farsi dare un 
campione per ogni tagliando: ma questa nuova fase del loro piano, in apparenza semplicissima, si rivelò molto più lunga e complicata della prima. 

Le operazioni andavano condotte in ordine sparso: un ragazzo per volta in 
un negozio per volta. Si potevano presentare anche tre o quattro tagliandi 
insieme, purché di marche diverse, e se i commessi volevano dare solo un 
campione d’una marca e nient’altro, bisognava dire: «La mia mamma li vuol 
provare tutti per vedere qual è meglio». 

Le cose si complicavano quando, come succedeva in molti negozi, il 
campione gratis lo davano solo a chi faceva degli acquisti; mai le mamme 
avevano visto i ragazzi tanto ansiosi d’andare a far commissioni in drogheria. 

Insomma, la trasformazione dei buoni in merce andava per le lunghe e 
richiedeva spese supplementari perché le commissioni con i soldi delle madri 
erano poche e le drogherie da perlustrare erano molte. Per procurarsi dei 
fondi non c’era altro mezzo che attaccare subito la terza fase del piano, cioè la 
vendita del detersivo già riscosso. 

Decisero d’andare a venderlo per le case, suonando i campanelli. - 
Signora! Le interessa? Bucato perfetto! - e porgevano la scatola di 
Risciaquick o la bustina di Blancasol. 

- Sì, sì, datemi, grazie, - diceva qualcuna, e appena preso il campione, 
chiudeva loro la porta in faccia. 

- Come? E pagare? - e tempestavano di pugni la porta. 

- Pagare? Non è gratis? Andate via, monelli! 

Proprio in quei giorni, infatti, stavano passando casa per casa incaricati 
delle varie marche a depositare campioni gratis: era una nuova offensiva 
pubblicitaria intrapresa da tutto il ramo detersivi, vista poco fruttuosa la 
campagna dei tagliandi omaggio. 

Casa Marcovaldo sembrava il magazzino d’una drogheria, piena com’era di 
prodotti Candofior, Limpialin, Lavolux; ma da tutta questa quantità di merce 
non c’era da tirar fuori neanche un soldo; era roba che si regala, come 
l’acqua delle fontane. 

Naturalmente, tra gli incaricati delle ditte non tardò a spargersi la voce che 
certi ragazzi stavano facendo il loro stesso giro porta per porta, vendendo gli 
stessi prodotti che loro pregavano d’accettare gratis. Nel mondo del 
commercio sono frequenti le ondate di pessimismo: si cominciò a dire che 
mentre a loro che li regalavano la gente rispondeva che non sapeva cosa 
farsene di detersivi, da quelli che li facevano pagare, invece, li compravano. 
Si riunirono gli uffici- studi delle varie ditte, furono consultati specialisti di 
«ricerca di mercato»: la conclusione cui si giunse fu che una concorrenza così 
sleale poteva esser fatta solo da ricettatori di merce rubata. La polizia, dietro regolare denuncia contro ignoti, cominciò a battere il quartiere in cerca dei 
ladri e del nascondiglio della refurtiva. 

Da un momento all’altro il detersivo diventò pericoloso come dinamite. 
Marcovaldo si spaventò: - Non voglio più neanche un grammo di queste 
polverine in casa mia! - Ma non si sapeva dove metterlo, in casa non lo 
voleva nessuno. Fu deciso che i bambini andassero a buttarlo tutto in fiume. 

Era prima dell’alba; sul ponte arrivò un carretto tirato da Pietruccio e 
spinto dai suoi fratelli, carico di scatole di Saponalba e Lavolux, poi un altro 
carretto uguale tirato da Uguccione, il figlio della portinaia di fronte, e altri, 
altri ancora. In mezzo al ponte si fermarono, lasciarono passare un ciclista 
che si voltava a curiosare, poi, - Via! - Michelino cominciò il lancio delle 
scatole nel fiume. 

- Stupido! Non vedi che galleggiano? - gridò Filippetto. - Bisogna 
rovesciare nel fiume la polvere, non la scatola! 

E dalle scatole aperte una per una, calava soffice una nuvola bianca, si 
posava sulla corrente che pareva l’assorbisse, ricompariva in un pullulare di 
minute bollicine, poi sembrava andare a fondo. - Così va bene! - e i ragazzi 
continuavano a scaricarne miriagrammi e miriagrammi. 

- Attenzione, laggiù! - gridò Michelino, e indicò a valle. 

Dopo il ponte c’era la rapida. Dove la corrente imboccava la discesa, le 
bollicine non si vedevano più; tornavano a saltar fuori più sotto, ma adesso 
erano diventate grosse bolle che si gonfiavano spingendosi l’un l’altra dal 
basso, un’onda di saponata che s’alzava, s’ingigantiva, già era alta quanto la 
rapida, una schiuma biancheggiante come la ciotola d’un barbiere rimestata 
dal pennello. Pareva che tutte quelle polverine di marche concorrenti si 
fossero messe di puntiglio a dar prova della loro effervescenza: il fiume 
traboccava di saponata nelle banchine, e i pescatori, che alle prime luci erano 
già con gli stivali a mollo, tiravano su le lenze e scappavano. 

Per l’aria mattutina corse un filo di vento. Un grappolo di bolle si staccò 
dalla superficie dell’acqua, e volava volava via leggero. Era l’alba e le bolle si 
coloravano di rosa. I bambini le vedevano passare alte sopra il loro capo e 
gridavano: - Oooo... 

Le bolle volavano seguendo gli invisibili binari delle correnti d’aria sulla 
città, imboccavano le vie all’altezza dei tetti, sempre salvandosi dallo sfiorare 
spigoli e grondaie. Ora la compattezza del grappolo s’era dissolta: le bolle 
una prima una poi erano volate per conto loro, e tenendo ognuna una rotta 
diversa per altitudine e speditezza e tracciato, vagavano a mezz’aria. S’erano, 
si sarebbe detto, moltiplicate; anzi: era così davvero, perché il fiume continuava a traboccare di schiuma come un bricco di latte al fuoco. E il 
vento, il vento levava in alto bave e gale e cumuli che s’allungavano in 
ghirlande iridate (i raggi del sole obliquo, scavalcati i tetti, avevano ormai 
preso possesso della città e del fiume), e invadevano il cielo sopra i fili e le 
antenne. 

Ombre scure d’operai correvano alle fabbriche sui ciclomotori 
scoppiettanti e lo sciame verdero sazzurro librato su di loro li seguiva come se 
ognuno di loro si tirasse dietro un grappolo di palloncini legati al manubrio 
con un lungo filo. 

Fu da un tram che se ne accorsero: - Che guardino! Ehi, che guardino! 
Cos’è che c’è là in cima? - Il tramviere fermò e scese: scesero tutti i 
passeggeri e si misero a guardare in cielo, si fermavano le bici e i ciclomotori 
e le auto e i giornalai e i fornai e tutti i passanti mattinieri e tra loro 
Marcovaldo che stava andando a lavorare, e tutti si misero a naso in su 
seguendo il volo delle bolle di sapone. 

- Non sarà una roba atomica? - chiese una vecchia, e la paura corse nella 

> 

gente, e chi vedeva una bolla scendergli addosso scappava gridando: - E 
radioattiva! 

Ma le bolle continuavano il loro sfarfallio, iridate e fragili e leggere, che 

bastava un soffio, e piff! non c’eran più; e presto nella gente l’allarme si 

> 

spense così come s’era acceso. - Macché radioattive! E sapone! Bolle di 
sapone come quelle dei bambini! - e una frenetica allegria s’impadronì di 
loro. - Guarda quella! E quella! E quella! - perché ne vedevano volare delle 
enormi, di dimensioni incredibili, e allo sfiorarsi tra loro queste bolle si 
fondevano, diventavano doppie e triple, e il cielo i tetti i grattacieli attraverso 
queste cupole trasparenti apparivano di forme e colori che non s’erano mai 
visti. 

Dalle loro ciminiere, le fabbriche avevano cominciato a buttar fuori fumo 
nero come ogni mattino. E gli sciami di bolle s’incontravano con le nubi di 
fumo e il cielo era diviso tra correnti di fumo nero e correnti di schiuma 
iridata, e in qualche mulinello di vento pareva che lottassero, e per un 
momento, un momento solo, parve che la cima dei fumaioli fosse conquistata 
dalle bolle, ma presto ci fu una tale mescolanza - tra il fumo che 
imprigionava l’arcobaleno della schiuma e le sfere di saponata che 
imprigionavano un velo di granelli di fuliggine -, da non capirci più niente. 
Finché a un certo punto Marcovaldo cerca cerca nel cielo non riusciva a 
vedere più le bolle ma solo fumo fumo fumo. 

Estate
La città tutta per lui 

La popolazione per undici mesi all’anno amava la città che guai toccargliela: i 
grattacieli, i distributori di sigarette, i cinema a schermo panoramico, tutti 
motivi indiscutibili di continua attrattiva. L’unico abitante cui non si poteva 
attribuire questo sentimento con certezza era Marco valdo; ma quel che 
pensava lui - primo - era difficile saperlo data la scarsa sua comunicativa, e 
- secondo - contava così poco che comunque era lo stesso. 

A un certo punto dell’anno, cominciava il mese d’agosto. Ed ecco: 
s’assisteva a un cambiamento di sentimenti generale. Alla città non voleva 
bene più nessuno: gli stessi grattacieli e sottopassaggi pedonali e 
autoparcheggi fino a ieri tanto amati erano diventati antipatici e irritanti. La 
popolazione non desiderava altro che andarsene al più presto: e così a furia 
di riempire treni e ingorgare autostrade, al del mese se ne erano andati 
proprio tutti. Tranne uno. Marcovaldo era l’unico abitante a non lasciare la 
città. 

Uscì a camminare per il centro, la mattina. S’aprivano larghe e 
interminabili le vie, vuote di macchine e deserte; le facciate delle case, dalla 
siepe grigia delle saracinesche abbassate alle infinite stecche delle persiane, 
erano chiuse come spalti. Per tutto Tanno Marcovaldo aveva sognato di poter 
usare le strade come strade, cioè camminandoci nel mezzo: ora poteva farlo, 
e poteva anche passare i semafori col rosso, e attraversare in diagonale, e 
fermarsi nel centro delle piazze. Ma capì che il piacere non era tanto il fare 
queste cose insolite, quanto il vedere tutto in un altro modo: le vie come 
fondo valli, o letti di fiumi in secca, le case come blocchi di montagne 
scoscese, o pareti di scogliera. 

Certo, la mancanza di qualcosa saltava agli occhi: ma non della fila di 
macchine parcheggiate, o dell’ingorgo ai crocevia, o del flusso di folla sulla 
porta del grande magazzino, o dell’isolotto di gente ferma in attesa del tram; 
ciò che mancava per colmare gli spazi vuoti e incurvare le superfici 
squadrate, era magari un’alluvione per lo scoppio delle condutture 
dell’acqua, o un’invasione di radici degli alberi del viale che spaccassero la 
pavimentazione. Lo sguardo di Marcovaldo scrutava intorno cercando 
l’affiorare d’una città diversa, una città di cortecce e squame e grumi e 
nervature sotto la città di vernice e catrame e vetro e intonaco. Ed ecco che il 
caseggiato davanti al quale passava tutti i giorni gli si rivelava essere in realtà 
una pietraia di grigia arenaria porosa; la staccionata d’un cantiere era d’assi di pino ancora fresco con nodi che parevano gemme; sull’insegna del grande 
negozio di tessuti riposava una schiera di farfalline di tarme, addormentate. 

Si sarebbe detto che, appena disertata dagli uomini, la città fosse caduta in 
balia d’abitatori fino a ieri nascosti, che ora prendevano il sopravvento: la 
passeggiata di Marcovaldo seguiva per un poco l’itinerario d’una fila di 
formiche, poi si lasciava sviare dal volo d’uno scarabeo smarrito, poi 
indugiava accompagnando il sinuoso incedere d’un lombrico. Non erano 
solo gli animali a invadere il campo: Marcovaldo scopriva che alle edicole dei 
giornali, sul lato nord, si forma un sottile strato di muffa, che gli alberelli in 
vaso davanti ai ristoranti si sforzano di spingere le loro foglie fuori dalla 
cornice d’ombra del marciapiede. Ma esisteva ancora la città? 
Quell’agglomerato di materie sintetiche che rinserrava le giornate di 
Marcovaldo, ora si rivelava un mosaico di pietre disparate, ognuna ben 
distinta dalle altre alla vista e al contatto, per durezza e calore e consistenza. 

Così, dimenticando la funzione dei marciapiedi e delle strisce bianche, 
Marcovaldo percorreva le vie con zig-zag da farfalla, quand’ecco che il 
radiatore d’una «spider» lanciata a cento all’ora gli arrivò a un millimetro da 
un’anca. Metà per lo spavento, metà per lo spostamento d’aria, Marcovaldo 
balzò su e ricadde tramortito. 

La macchina, con un gran gnaulìo, frenò girando quasi su se stessa. Ne 
saltò fuori un gruppo di giovanotti scamiciati. «Qui mi prendono a botte, - 
pensò Marcovaldo, - perché camminavo in mezzo alla via!» 

I giovanotti erano armati di strani arnesi. - Finalmente l’abbiamo trovato! 
Finalmente! - dicevano, circondando Marcovaldo. - Ecco dunque, - disse 
uno di loro reggendo un bastoncino color d’argento vicino alla bocca, - 
l’unico abitante rimasto in città il giorno di ferragosto. Mi scusi, signore, vuol 
dire le sue impressioni ai telespettatori? - e gli cacciò il bastoncino argentato 
sotto il naso. 

Era scoppiato un bagliore accecante, faceva caldo come in un forno, e 
Marcovaldo stava per svenire. Gli avevano puntato contro riflettori, 
«telecamere», microfoni. Balbettò qualcosa: a ogni tre sillabe che lui diceva, 
sopravveniva quel giovanotto, torcendo il microfono verso di sé: - Ah, 
dunque, lei vuol dire... - e attaccava a parlare per dieci minuti. 

Insomma, gli fecero l’intervista. 

- E adesso, posso andare? 

- Ma sì, certo, la ringraziamo moltissimo... Anzi, se lei non avesse altro da 
fare... e avesse voglia di guadagnare qualche biglietto da mille... non le 
dispiacerebbe restare qui a darci una mano? Tutta la piazza era sottosopra: furgoni, carri attrezzi, macchine da presa col 
carrello, accumulatori, impianti di lampade, squadre di uomini in tuta che 
ciondolavano da una parte all’altra tutti sudati. 

- Eccola, è arrivata! è arrivata! - Da una fuoriserie scoperta, scese una 
stella del cinema. 

- Sotto, ragazzi, possiamo cominciare la ripresa della fontana! 

Il regista del «teleservizio» Follie di Ferragosto cominciò a dar ordini per 
riprendere il tuffo della famosa diva nella principale fontana cittadina. 

Al manovale Marcovaldo avevano dato da spostare per la piazza un 
padellone di riflettore dal pesante piedestallo. La gran piazza ora ronzava di 
macchinari e sfrigolìi di lampade, risuonava di colpi di martello sulle 
improvvisate impalcature metalliche e d’ordini urlati... Agli occhi di 
Marcovaldo, accecato e stordito, la città di tutti i giorni aveva ripreso il posto 
di quell’ altra intravista solo per un momento, o forse solamente sognata. 

Autunno
Il giardino dei gatti ostinati 

La città dei gatti e la città degli uomini stanno Luna dentro l’altra, ma non 
sono la medesima città. Pochi gatti ricordano il tempo in cui non c’era 
differenza: le strade e le piazze degli uomini erano anche strade e piazze dei 
gatti, e i prati, e i cortili, e i balconi, e le fontane: si viveva in uno spazio 
largo e vario. Ma già ormai da più generazioni i felini domestici sono 
prigionieri di una città inabitabile: le vie ininterrottamente sono corse dal 
traffico mortale delle macchine schiacciagatti; in ogni metro quadrato di 
terreno dove s’apriva un giardino o un’area sgombra o i ruderi d’una vecchia 
demolizione ora torreggiano condomini, caseggiati popolari, grattacieli nuovi 
fiammanti; ogni andito è stipato dalle auto in parcheggio; i cortili a uno a uno 
vengono ricoperti d’una soletta e trasformati in garages o in cinema o in 
depositi-merci o in officine. E dove s’estendeva un altopiano ondeggiante di 
tetti bassi, cimase, altane, serbatoi d’acqua, balconi, lucernari, tettoie di 
lamiera, ora s’innalza il sopraelev amento generale d’ogni vano 
sopraelevabile: spariscono i dislivelli intermedi tra l’infimo suolo stradale e 
l’eccelso cielo dei super-attici; il gatto delle nuove nidiate cerca invano 
l’itinerario dei padri, l’appiglio per il soffice salto dalla balaustra al 
cornicione alla grondaia, per la scattante arrampicata sulle tegole. 

Ma in questa città verticale, in questa città compressa dove tutti i vuoti 
tendono a riempirsi e ogni blocco di cemento a compenetrarsi con altri 
blocchi di cemento, si apre una specie di controcittà, di città negativa, che 
consiste di fette vuote tra muro e muro, di distanze minime prescritte dal 
regolamento edilizio tra due costruzioni, tra retro e retro di due costruzioni; è 
una città di intercapedini, pozzi di luce, canali d’aerazione, passaggi carrabili, 
piazzole interne, accessi agli scantinati, come una rete di canali secchi su un 
pianeta d’intonaco e catrame, ed è attraverso questa rete che rasente i muri 
corre ancora l’antico popolo dei gatti. 

Marcovaldo, certe volte, per passare il tempo, seguiva un gatto. Era 
l’intervallo del lavoro tra la mezza e le tre, quando, tranne Marcovaldo, tutto 
il personale andava a casa a mangiare, e lui - che si portava la colazione nella 
borsa - apparecchiava tra le casse del magazzino, masticava il suo boccone, 
fumava un mezzo toscano e girellava lì intorno, solo e ozioso, aspettando la 
ripresa. In quelle ore, un gatto che facesse capolino da una finestra era 
sempre una compagnia benvenuta, e una guida per nuove esplorazioni. 
Aveva fatto amicizia con un soriano, ben pasciuto, fiocco celeste al collo, certamente alloggiato presso qualche famiglia benestante. Questo soriano 
aveva in comune con Marcovaldo l’abitudine della passeggiata di primo 
dopopranzo: ne nacque naturalmente un’amicizia. 

Seguendo l’amico soriano, Marcovaldo aveva preso a guardare i posti 
come attraverso i tondi occhi d’un micio e anche se erano i soliti dintorni 
della sua ditta li vedeva in una luce diversa, scenari di storie gattesche, con 
collegamenti praticabili solo da zampe felpate e leggere. Sebbene il quartiere 
dall’esterno sembrasse povero di gatti, ogni giorno nei suoi giri Marcovaldo 
faceva conoscenza con qualche muso nuovo, e bastava un gnaulìo, uno 
sbuffo, un tendersi del pelo su una schiena arcuata per fargli intuire legami e 
intrighi e rivalità tra loro. In quei momenti credeva già d’essere entrato nel 
segreto della società dei felini: ed ecco si sentiva scrutato da pupille che 
diventavano fessure, sorvegliato dalle antenne dei baffi tesi, e tutti i gatti 
attorno a lui sedevano impenetrabili come sfingi, il triangolo rosa del naso 
convergente sul triangolo nero delle labbra, e solo a muoversi era il vertice 
delle orecchie, con un guizzo vibrante come un radar. Si giungeva al fondo 
d’una stretta intercapedine, tra squallidi muri ciechi: e guardandosi intorno 
Marcovaldo vedeva che tutti i gatti che l’avevano guidato fin là erano spariti, 
tutt’insieme, non si capiva da che parte, anche il suo amico soriano, 
lasciandolo solo. Il loro regno aveva territori cerimonie usanze che non gli 
era concesso di scoprire. 

In compenso, dalla città dei gatti s’aprivano spiragli insospettati sulla città 
degli uomini: e un giorno fu proprio il soriano a guidarlo alla scoperta del 
grande Ristorante Biarritz. 

Chi voleva vedere il Ristorante Biarritz non aveva che da assumere la 
statura d’un gatto, cioè stendersi carponi. Gatto e uomo in questo modo 
camminavano intorno a una specie di cupola, ai cui piedi davano certi bassi 
finestrini rettangolari. Seguendo l’esempio del soriano, Marcovaldo guardò 
giù. Erano lucernari con il vetro aperto a tagliola da cui prendeva aria e luce 
il lussuoso salone. Al suono di violini tzigani, volteggiavano pernici e quaglie 
dorate su vassoi d’argento tenuti in equilibrio dalle dita biancoguantate dei 
camerieri in frac. O, più precisamente, sopra le pernici e i fagiani 
volteggiavano i vassoi, e sopra i vassoi i guanti bianchi, e sospeso in bilico 
sulle scarpe di vernice dei camerieri il lucido parquet, da cui pendevano 
palme nane in vaso e tovaglie e cristallerie e secchi come campane con una 
bottiglia di champagne per batacchio: tutto capovolto perché Marcovaldo per 
timore d’essere visto non voleva sporgere la testa dentro il finestrino e si 
limitava a guardare la sala rispecchiata aH’incontrario nel vetro obliquo. Ma più che i finestrini della sala erano quelli sulle cucine a interessare il 
gatto: guardando nella sala si vedeva di lontano e come trasfigurato ciò che 
nelle cucine appariva - ben concreto e a portata di zampa - come un uccello 
spennato o un pesce fresco. Ed era appunto dalla parte delle cucine che il 
soriano voleva guidare Marcovaldo, o per un gesto d’amicizia disinteressata o 
perché piuttosto sperava nell’aiuto dell’uomo per una delle sue incursioni. 
Marcovaldo invece non voleva staccarsi dal suo belvedere sul salone: 
dapprincipio come affascinato dalla gala dell’ambiente, e poi perché là 
qualcosa aveva calamitato la sua attenzione. Tanto che, vincendo il timore 
d’esser visto, faceva continuamente capolino a testa in giù. 

Nel mezzo della sala, proprio sotto quel finestrino, c’era una piccola 
peschiera di vetro, una specie d’acquario, in cui nuotavano delle grosse trote. 
S’avvicinò un cliente di riguardo, con un cranio calvo e lucido, nerovestito e 
con la barba nera. Lo seguiva un vecchio cameriere in frac che teneva in 
mano una reticella come se andasse per farfalle. Il signore in nero guardò le 
trote con aria grave e attenta; poi alzò una mano e con un lento gesto solenne 
ne indicò una. Il cameriere immerse la reticella nella peschiera, inseguì la 
trota designata, la catturò, si diresse alle cucine, reggendo davanti a sé come 
una lancia la rete in cui si dibatteva il pesce. Il signore in nero, grave come 
un magistrato che ha comminato una sentenza capitale, andò a sedersi, in 
attesa del ritorno della trota, fritta «alla mugnaia». 

«Se trovo il modo di gettare una lenza di quassù e far abboccare una di 
queste trote, - pensò Marcovaldo, - non potrò essere accusato di furto, ma 
tutt’al più di pesca non autorizzata.» E, senza dar retta ai miagolii che lo 
chiamavano dalla parte della cucina, andò a cercare i suoi arnesi di pesca. 

Nessuno nel salone affollato del Biarritz vide il sottile lungo filo, armato 
d’amo e d’esca, calare giù giù fin dentro alla peschiera. L’esca la videro i 
pesci, e si gettarono. Nella mischia una trota riuscì a mordere il verme: e 
subito prese a salire, a salire, uscì dall’acqua, guizzando argentea, volò in 
alto, sopra le tavole imbandite e i carrelli degli antipasti, sopra la fiamma 
azzurra dei fornelli per le «crépes Suzette», e sparì nel cielo del finestrino. 

Marcovaldo aveva tirato la canna con lo scatto e l’energia del provetto 
pescatore, tanto da far finire il pesce alle sue spalle. La trota aveva appena 
toccato terra quando il gatto si slanciò. Quel poco di vita che le restava la 
perse tra i denti del soriano. Marcovaldo, che in quel momento aveva 
abbandonato la lenza per correre ad acchiappare il pesce, se lo vide portar via 
di sotto il naso, con l’amo e tutto. Tu lesto a mettere un piede sulla canna, ma 
lo strappo era stato così forte che all’uomo restò solo la canna, mentre il soriano scappava col pesce che si tirava dietro il filo della lenza. Traditore 
d’un micio! Era sparito. 

Ma stavolta non gli scappava: c’era quel lungo filo che lo seguiva e 
indicava la via che aveva preso. Pur avendo perso di vista il gatto, 
Marco valdo inseguiva l’estremità del filo: ecco che scorreva su per un muro, 
scavalcava un poggiolo, serpeggiava per un portone, veniva inghiottito in 
uno scantinato... Marcovaldo, inoltrandosi in luoghi sempre più gatteschi, 
arrampicandosi su tettoie, scavalcando ringhiere, riusciva sempre a cogliere 
con lo sguardo - magari un secondo prima che sparisse - quella mobile 
traccia che gli indicava il cammino preso dal ladro. 

Ora il filo si snoda per il marciapiede d’una via, in mezzo al traffico, e 
Marcovaldo correndogli dietro è ormai quasi arrivato ad afferrarlo. Si butta a 
pancia a terra; ecco, l’acchiappa! Era riuscito ad afferrare il capo del filo 
prima che sgusciasse tra le sbarre di un cancello. 

Dietro un cancello mezz’arrugginito e due pezzi di muro rincalzati da piante 
rampicanti, c’era un piccolo giardino incolto, con in fondo una palazzina 
dalTaria abbandonata. Un tappeto di foglie secche copriva il viale, e foglie 
secche giacevano dappertutto sotto i rami dei due platani, formando 
addirittura delle piccole montagne sulle aiole. Uno strato di foglie galleggiava 
nell’acqua verde d’una vasca. Intorno s’elevavano edifici enormi, grattacieli 
con migliaia di finestre, come tanti occhi puntati con disapprovazione su quel 
quadratino di due alberi, poche tegole e tante foglie gialle, sopravvissuto nel 
bel mezzo d’un quartiere di gran traffico. 

E in questo giardino, appollaiati sui capitelli e sulle balaustre, distesi sulle 
foglie secche delle aiole, arrampicati al tronco degli alberi o alle grondaie, 
fermi sulle quattro zampe e con la coda a punto interrogativo, seduti a lavarsi 
il muso, erano gatti tigrati, gatti neri, gatti bianchi, gatti pezzati, soriani, 
angora, persiani, gatti di famiglia e gatti randagi, gatti profumati e gatti 
tignosi. Marcovaldo capì d’essere finalmente giunto nel cuore del regno dei 
gatti, nella loro isola segreta. E, dall’emozione, quasi s’era dimenticato del 
suo pesce. 

Era rimasto, il pesce, appeso per la lenza al ramo d’un albero, fuori portata 
dei salti dei gatti; doveva essere caduto dalla bocca del suo rapitore in 
qualche maldestra mossa forse per difenderlo dagli altri, forse per sfoggiarlo 
come una preda straordinaria; il filo s’era impigliato e Marcovaldo per quanti 
strattoni desse non riusciva a liberarlo. Una lotta furiosa s’era intanto accesa 
tra i gatti, per raggiungere questo pesce irraggiungibile, ossia per il diritto di 
tentare di raggiungerlo. Ognuno voleva impedire agli altri di saltare: si lanciavano l’uno contro l’altro, si azzuffavano per aria, roteavano 
avvinghiati, con sibili, lamenti, sbuffi, atroci gnaulii, e finalmente una 
battaglia generale si scatenò in un turbine di foglie secche crepitanti. 

Marcovaldo, dopo molti strappi inutili, ora sentiva che la lenza s’era 
liberata, ma si guardava bene dal tirare: la trota sarebbe cascata proprio in 
mezzo a quella mischia di felini inferociti. 

Fu in quel momento che dall’alto dei muri del giardino prese a cadere una 
strana pioggia: resche, teste di pesce, code, e anche pezzi di polmone e 
coratella. Subito i gatti si distrassero dalla trota appesa e si gettarono sui 
nuovi bocconi. Per Marcovaldo, era il momento buono di tirare il filo e 
recuperare il suo pesce. Ma, prima che avesse avuto la prontezza di muoversi, 
da una persiana del villino uscirono due mani gialle e secche: una brandiva 
una forbice, l’altra una padella. La mano con la forbice s’alza sopra la trota, 
la mano con la padella si sporge sotto. La forbice taglia il filo, la trota cade 
nella padella, mani forbice padella si ritirano, la persiana si chiude: tutto nello 
spazio d’un secondo. Marcovaldo non capisce più niente. 

- Anche lei è amico dei gatti? - Una voce alle sue spalle lo fece voltare. 
Era circondato di donnette, certune vecchie vecchie, con in testa cappelli 
fuori moda, altre più giovani, con l’aria di zitelle, e tutte portavano in mano o 
nella borsa cartocci con avanzi di carne o di pesce, e certune anche un 
tegamino con del latte. - Mi aiuta a buttare questo pacchetto di là del 
cancello, per quelle povere bestiole? 

Tutte le amiche dei gatti convenivano a quell’ora attorno al giardino delle 
foglie secche per portare da mangiare ai loro protetti. 

- Ma, ditemi, perché stanno tutti qua, questi gatti? - s’informò 
Marcovaldo. 

- E dove vuole che vadano? Solo questo giardino, c’è rimasto! Vengono 
qui i gatti anche dagli altri quartieri, per un raggio di chilometri e chilometri... 

- E anche gli uccelli, - interloquì un’altra, - su questi pochi alberi, si son 
ridotti a viverci a centinaia e centinaia... 

- E le rane, stanno tutte in quella vasca, e la notte gracidano, gracidano... 
Si sentono anche dal settimo piano delle case intorno... 

- Ma di chi è, questa villetta? - chiese Marcovaldo. Adesso, davanti al 
cancello non c’erano soltanto quelle donnette ma anche altra gente: il 
benzinaio di fronte, i garzoni di un’officina, il postino, il verduriere, qualche 
passante. E tutti, donne e uomini, non si fecero pregare a dargli risposta: 
ognuno voleva dire la sua, come sempre quando si tratta d’un argomento 
misterioso e controverso. \ 

- E d’una marchesa, che ci abita, ma non si vede mai... 

- Le hanno offerto milioni e milioni, le imprese edilizie, per questo 
pezzettino di terreno, ma non vuole vendere... 

- Cosa volete che se ne faccia, dei milioni, una vecchietta sola al mondo? 
Preferisce tenersi la sua casa, anche se va a pezzi, pur di non essere obbligata 

a traslocare... 

> 

- E l’unica superficie non costruita nel centro della città... Aumenta di 
valore ogni anno... Le hanno fatto delle offerte... 

- Offerte soltanto? Anche intimidazioni, minacce, persecuzioni... Sapeste, 
gli impresari! 

- E lei resiste, resiste, da anni... 

> 

- E una santa... Senza di lei dove andrebbero quelle povere bestiole? 

- Figuriamoci se le importa qualcosa delle bestiole, a quella vecchia 
spilorcia! L’avete mai vista dar loro qualcosa da mangiare? 

- Ma cosa volete che dia ai gatti, se non ha niente per sé? E l’ultima 
discendente d’una famiglia decaduta! 

- Li odia, i gatti! L’ho vista rincorrerli a ombrellate! 

- Perché le calpestavano i fiori delle aiole! 

- Ma di che fiori parlate? Questo giardino io l’ho sempre visto pieno 
d’erbacce! 

Marcovaldo capì che sulla vecchia marchesa le opinioni erano 
profondamente divise: chi la vedeva come una creatura angelica, chi come 
un’avara e un’egoista. 

- E anche con gli uccellini: mai che dia loro una briciola di pane! 

- Dà l’ospitalità: vi sembra poco? 

- Tal quale come le zanzare, volete dire. Vengono tutte di qua, da quella 
vasca. D’estate le zanzare ci mangiano vivi, tutto per colpa di quella 
marchesa! 

- E i topi? E una miniera di topi, questa villa. Sotto le foglie secche hanno 
le loro tane, e di notte escono... 

- Per quel che riguarda i topi, ci pensano i gatti... 

- Oh, i vostri gatti! Se dobbiamo fidarci di loro... 

- Perché? Cos’ha da dire contro i gatti? 

Qui la discussione degenerò in una lite generale. 

- Dovrebbe intervenire l’autorità: sequestrare la villa! - gridava uno. 

- Con che diritto? - protestava un altro. 

- In un quartiere moderno come il nostro, una topaia così... 
Dovrebb’essere proibito... - Ma se io il mio appartamento l’ho scelto proprio perché ha la vista su 
questo poco di verde... 

- Macché verde! Pensate al bel grattacielo che potrebbero farci! 

Anche Marco valdo avrebbe avuto da dire la sua, ma non trovava il 
momento adatto. Finalmente, tutto d’un fiato, esclamò: - La marchesa mi ha 
rubato una trota! 

La notizia inaspettata diede nuovi argomenti ai nemici della vecchia, ma i 
difensori se ne servirono come d’una prova dell’indigenza in cui versava la 
sfortunata nobildonna. Gli uni e gli altri furono d’accordo sul fatto che 
Marcovaldo dovesse andare a bussare alla sua porta e a chiederle ragione. 

Il cancello non si capiva se fosse chiuso a chiave o aperto: comunque, 
s’apriva spingendo, con un lamentoso cigolìo. Marcovaldo si fece largo tra le 
foglie e i gatti, salì i gradini del portico, bussò forte all’uscio. 

A una finestra (la stessa da cui s’era affacciata la padella) si alzò lo scuro 
della persiana e in quell’angolo si vide un occhio rotondo e turchino, una 
ciocca dal colore indefinibile dei capelli tinti, e una mano secca secca. Una 
voce che diceva: - Chi è? Chi bussa? - arrivò insieme a una nuvola d’odore 
d’olio fritto. 

- Io, signora marchesa, sarei quello della trota, - spiegò Marcovaldo, - 
non per disturbarla, era solo per dirle che la trota, nel caso lei non lo sapesse, 
quel gatto l’aveva rubata a me, che sarei quello che l’aveva pescata, tant’è 
vero che la lenza... 

- I gatti, sempre i gatti! - fece la marchesa, nascosta dietro la persiana, con 
una voce acuta e un po’ nasale. - Tutte le mie maledizioni vengono dai gatti! 
Nessuno sa cosa vuol dire! Prigioniera notte e giorno di quelle bestiacce! E 
con tutta l’immondizia che la gente butta da dietro i muri, per farmi dispetto! 

- Ma la mia trota... 

- La sua trota! Cosa vuole che ne sappia della sua trota! - e la voce della 
marchesa diventava quasi un grido, come volesse coprire lo sfrigolìo d’olio 
in padella che usciva dalla finestra insieme all’odorino di pesce fritto. - 
Come posso capire qualcosa con tutto quel che mi piove in casa? 

- Sì, ma la trota l’ha presa o non l’ha presa? 

- Con tutti i danni che subisco per via dei gatti! Ah, vorrei proprio vedere! 
Io non rispondo di nulla! Dovessi dire io, quello che ho perso! Coi gatti che 
mi occupano da anni casa e giardino! La mia vita in balia di queste bestie! 
Valli a trovare, i proprietari, per farti rifondere i danni! Danni? Una vita 
distrutta: prigioniera qui, senza poter muovere un passo! 

- Ma, scusi, chi la obbliga a restare? Dallo spiraglio della persiana appariva ora un occhio tondo e turchino, ora 
una bocca con due denti sporgenti; per un momento si vide tutto il viso e a 
Marcovaldo sembrò confusamente un muso di gatto. 

- Loro, mi tengono prigioniera, loro, i gatti! Oh, se me ne andrei! Quanto 
darei per un appartamentino tutto mio, in una casa moderna, pulita! Ma non 
posso uscire... Mi seguono, si mettono di traverso ai miei passi, mi fanno 
inciampare! - La voce divenne un sussurro, come confidasse un segreto. - 
Hanno paura che venda il terreno... Non mi lasciano... non permettono... 
Quando vengono gli impresari a propormi un contratto, dovrebbe vederli, i 
gatti! Si mettono di mezzo, tirano fuori le unghie, hanno fatto scappare anche 
un notaio! Una volta avevo il contratto qui, stavo per firmare, e sono 
piombati dalla finestra, hanno rovesciato il calamaio, strappato tutti i fogli... 

Marcovaldo si ricordò tutt’a un tratto dell’ ora, del magazzino, del 
caporeparto. S’allontanò in punta di piedi sulle foglie secche, mentre la voce 
continuava a uscire di tra le stecche della persiana avvolta in quella nube 
come d’olio in padella: - Mi hanno fatto anche un graffio... Ho ancora il 
segno... Qui abbandonata in balia di questi demonii... 

Venne Linverno. Una fioritura di fiocchi bianchi guarniva i rami e i 
capitelli e le code dei gatti. Sotto la neve le foglie secche si sfacevano in 
poltiglia. I gatti li si vedeva poco in giro, le amiche dei gatti meno ancora; i 
pacchetti di resche venivano consegnati solo al gatto che si presentava a 
domicilio. Nessuno, da un bel po’, aveva più visto la marchesa. Dal 
comignolo del villino non usciva più fumo. 

Un giorno di nevicata, nel giardino erano tornati tanti gatti come fosse 
primavera, e miagolavano come in una notte di luna. I vicini capirono che 
era successo qualcosa: andarono a bussare alla porta della marchesa. Non 
rispose: era morta. 

A primavera, al posto del giardino un’impresa di costruzioni aveva 
impiantato un gran cantiere. Le scavatrici erano scese a gran profondità per 
far posto alle fondamenta, il cemento colava nelle armature di ferro, 
un’altissima gru porgeva sbarre agli operai che costruivano le incastellature. 
Ma come si faceva a lavorare? I gatti passeggiavano su tutte le impalcate, 
facevano cadere mattoni e secchi di calcina, s’azzuffavano in mezzo ai 
mucchi di sabbia. Quando s’andava per innalzare un’armatura si trovava un 
gatto appollaiato in cima che sbuffava inferocito. Mici più sornioni 
s’arrampicavano sulle spalle dei muratori con l’aria di voler far le fusa e non 
c’era verso di scacciarli. E gli uccelli continuavano a fare il nido in tutti i 
tralicci, il casotto della gru sembrava una voliera... E non si poteva prendere un secchio d’acqua senza trovarlo pieno di ranocchi che gracidavano e 
saltavano... 

Inverno
I figli di Babbo Natale 

Non c’è epoca dell’anno più gentile e buona, per il mondo dell’industria e del 
commercio, che il Natale e le settimane precedenti. Sale dalle vie il tremulo 
suono delle zampogne; e le società anonime, fino a ieri freddamente intente a 
calcolare fatturato e dividendi, aprono il cuore agli affetti e al sorriso. 
L’unico pensiero dei Consigli d’amministrazione adesso è quello di dare gioia 
al prossimo, mandando doni accompagnati da messaggi d’augurio sia a ditte 
consorelle che a privati; ogni ditta si sente in dovere di comprare un grande 
stock di prodotti da una seconda ditta per fare i suoi regali alle altre ditte; le 
quali ditte a loro volta comprano da una ditta altri stock di regali per le altre; 
le finestre aziendali restano illuminate fino a tardi, specialmente quelle del 
magazzino, dove il personale continua le ore straordinarie a imballare pacchi 
e casse; al di là dei vetri appannati, sui marciapiedi ricoperti da una crosta di 
gelo s’inoltrano gli zampognari, discesi da buie misteriose montagne, sostano 
ai crocicchi del centro, un po’ abbagliati dalle troppe luci, dalle vetrine 
troppo adorne, e a capo chino dànno fiato ai loro strumenti; a quel suono tra 
gli uomini d’affari le grevi contese d’interessi si placano e lasciano il posto ad 
una nuova gara: a chi presenta nel modo più grazioso il dono più cospicuo e 
originale. 

Alla Sbav quell’anno l’Ufficio Relazioni Pubbliche propose che alle 
persone di maggior riguardo le strenne fossero recapitate a domicilio da un 
uomo vestito da Babbo Natale. 

L’idea suscitò l’approvazione unanime dei dirigenti. Fu comprata 
un’acconciatura da Babbo Natale completa: barba bianca, berretto e pastrano 
rossi bordati di pelliccia, stivaloni. Si cominciò a provare a quale dei fattorini 
andava meglio, ma uno era troppo basso di statura e la barba gli toccava per 
terra, uno era troppo robusto e non gli entrava il cappotto, un altro troppo 
giovane, un altro invece troppo vecchio e non valeva la pena di truccarlo. 

Mentre il capo dell’Ufficio Personale faceva chiamare altri possibili Babbi 
Natali dai vari reparti, i dirigenti radunati cercavano di sviluppare l’idea: 
l’Ufficio Relazioni Umane voleva che anche il pacco-strenna alle maestranze 
fosse consegnato da Babbo Natale in una cerimonia collettiva; l’Ufficio 
Commerciale voleva fargli fare anche un giro dei negozi; l’Ufficio Pubblicità 
si preoccupava che facesse risaltare il nome della ditta, magari reggendo 
appesi a un filo quattro palloncini con le lettere S, B, A, V. 

Tutti erano presi dall’atmosfera alacre e cordiale che si espandeva per la città festosa e produttiva; nulla è più bello che sentire scorrere intorno il 
flusso dei beni materiali e insieme del bene che ognuno vuole agli altri; e 
questo, questo soprattutto - come ci ricorda il suono, firulì firulì, delle 
zampogne -, è ciò che conta. 

In magazzino, il bene - materiale e spirituale - passava per le mani di 
Marcovaldo in quanto merce da caricare e scaricare. E non solo caricando e 
scaricando egli prendeva parte alla festa generale, ma anche pensando che in 
fondo a quel labirinto di centinaia di migliaia di pacchi lo attendeva un pacco 
solo suo, preparatogli dall’Ufficio Relazioni Umane; e ancora di più facendo 
il conto di quanto gli spettava a fine mese tra «tredicesima mensilità» e «ore 
straordinarie». Con quei soldi, avrebbe potuto correre anche lui per i negozi, 
a comprare comprare comprare per regalare regalare regalare, come 
imponevano i più sinceri sentimenti suoi e gli interessi generali delEindustria 
e del commercio. 

Il capo dell’Ufficio Personale entrò in magazzino con una barba finta in 
mano: - Ehi, tu! - disse a Marcovaldo. - Prova un po’ come stai con questa 
barba. Benissimo! Il Natale sei tu. Vieni di sopra, spicciati. Avrai un premio 
speciale se farai cinquanta consegne a domicilio al giorno. 

Marcovaldo camuffato da Babbo Natale percorreva la città, sulla sella del 
moto furgoncino carico di pacchi involti in carta variopinta, legati con bei 
nastri e adorni di rametti di vischio e d’agrifoglio. La barba d’ovatta bianca 
gli faceva un po’ di pizzicorino ma serviva a proteggergli la gola dall’aria. 

La prima corsa la fece a casa sua, perché non resisteva alla tentazione di 
fare una sorpresa ai suoi bambini. «Dapprincipio, - pensava, - non mi 
riconosceranno. Chissà come rideranno, dopo!» 

I bambini stavano giocando per la scala. Si voltarono appena. - Ciao papà. 

Marcovaldo ci rimase male. - Mah... Non vedete come sono vestito? 

- E come vuoi essere vestito? - disse Pietruccio. - Da Babbo Natale, no? 

- E m’avete riconosciuto subito? 

- Ci vuol tanto! Abbiamo riconosciuto anche il signor Sigismondo che era 
truccato meglio di te! 

- E il cognato della portinaia! 

- E il padre dei gemelli che stanno di fronte! 

- E lo zio di Ernestina quella con le trecce! 

- Tutti vestiti da Babbo Natale? - chiese Marcovaldo, e la delusione nella 
sua voce non era soltanto per la mancata sorpresa familiare, ma perché 
sentiva in qualche modo colpito il prestigio aziendale. 

- Certo, tal quale come te, uffa, - risposero i bambini, - da Babbo Natale, al solito, con la barba finta, - e voltandogli le spalle, si rimisero a badare ai 
loro giochi. 

Era capitato che agli Uffici Relazioni Pubbliche di molte ditte era venuta 
contemporaneamente la stessa idea; e avevano reclutato una gran quantità di 
persone, per lo più disoccupati, pensionati, ambulanti, per vestirli col 
pastrano rosso e la barba di bambagia. I bambini dopo essersi divertiti le 
prime volte a riconoscere sotto quella mascheratura conoscenti e persone del 
quartiere, dopo un po’ ci avevano fatto Pabitudine e non ci badavano più. 

Si sarebbe detto che il gioco cui erano intenti li appassionasse molto. 
S’erano radunati su un pianerottolo, seduti in cerchio. - Si può sapere cosa 
state complottando? - chiese Marco valdo. 

- Lasciaci in pace, papà, dobbiamo preparare i regali. 

- Regali per chi? 

- Per un bambino povero. Dobbiamo cercare un bambino povero e fargli 
dei regali. 

- Ma chi ve l’ha detto? 

- C’è nel libro di lettura. 

Marcovaldo stava per dire: «Siete voi i bambini poveri!», ma durante 
quella settimana s’era talmente persuaso a considerarsi un abitante del Paese 
della Cuccagna, dove tutti compravano e se la godevano e si facevano regali, 
che non gli pareva buona educazione parlare di povertà, e preferì dichiarare: 
- Bambini poveri non ne esistono più! 

S’alzò Michelino e chiese: - E per questo, papà, che non ci porti regali? 

Marcovaldo si sentì stringere il cuore. - Ora devo guadagnare degli 
straordinari, - disse in fretta, - e poi ve li porto. 

- Li guadagni come? - chiese Filippetto. 

- Portando dei regali, - fece Marcovaldo. 

- A noi? 

- No, ad altri. 

- Perché non a noi? Faresti prima... 

Marcovaldo cercò di spiegare: - Perché io non sono mica il Babbo Natale 
delle Relazioni Umane: io sono il Babbo Natale delle Relazioni Pubbliche. 
Avete capito? 

-No. 

- Pazienza -. Ma siccome voleva in qualche modo farsi perdonare d’esser 
venuto a mani vuote, pensò di prendersi Michelino e portarselo dietro nel 
suo giro di consegne. - Se stai buono puoi venire a vedere tuo padre che 
porta i regali alla gente, - disse, inforcando la sella del moto furgoncino. - Andiamo, forse troverò un bambino povero, - disse Michelino e saltò 
su, aggrappandosi alle spalle del padre. 

Per le vie della città Marcovaldo non faceva che incontrare altri Babbi 
Natale rossi e bianchi, uguali identici a lui, che pilotavano camioncini o 
moto furgoncini o che aprivano le portiere dei negozi ai clienti carichi di 
pacchi o li aiutavano a portare le compere fino alPautomobile. E tutti questi 
Babbi Natale avevano un’aria concentrata e indaffarata, come fossero addetti 
al servizio di manutenzione dell’enorme macchinario delle Feste. 

E Marcovaldo, tal quale come loro, correva da un indirizzo all’altro 
segnato sull’elenco, scendeva di sella, smistava i pacchi del furgoncino, ne 
prendeva uno, lo presentava a chi apriva la porta scandendo la frase: - La 
Sbav augura Buon Natale e felice anno nuovo, - e prendeva la mancia. 

Questa mancia poteva essere anche ragguardevole e Marcovaldo avrebbe 
potuto dirsi soddisfatto, ma qualcosa gli mancava. Ogni volta, prima di 
suonare a una porta, seguito da Michelino, pregustava la meraviglia di chi 
aprendo si sarebbe visto davanti Babbo Natale in persona; si aspettava feste, 
curiosità, gratitudine. E ogni volta era accolto come il postino che porta il 
giornale tutti i giorni. 

Suonò alla porta di una casa lussuosa. Aperse una governante. - Uh, 
ancora un altro pacco, da chi viene? 

- La Sbav augura... 

- Be’, portate qua, - e precedette il Babbo Natale per un corridoio tutto 
arazzi, tappeti e vasi di maiolica. Michelino, con tanto d’occhi, andava dietro 
al padre. 

La governante aperse una porta a vetri. Entrarono in una sala dal soffitto 
alto alto, tanto che ci stava dentro un grande abete. Era un albero di Natale 
illuminato da bolle di vetro di tutti i colori, e ai suoi rami erano appesi regali 
e dolci di tutte le fogge. Al soffitto erano pesanti lampadari di cristallo, e i 
rami più alti dell’abete s’impigliavano nei pendagli scintillanti. Sopra un gran 
tavolo erano disposte cristallerie, argenterie, scatole di canditi e cassette di 
bottiglie. I giocattoli, sparsi su di un grande tappeto, erano tanti come in un 
negozio di giocattoli, soprattutto complicati congegni elettronici e modelli di 
astronavi. Su quel tappeto, in un angolo sgombro, c’era un bambino, sdraiato 
bocconi, di circa nove anni, con un’aria imbronciata e annoiata. Sfogliava un 
libro illustrato, come se tutto quel che era lì intorno non lo riguardasse. 

- Gianfranco, su, Gianfranco, - disse la governante, - hai visto che è 
tornato Babbo Natale con un altro regalo? 

- Trecento do dici, - sospirò il bambino, senz’ alzare gli occhi dal libro. - Metta lì. 

> 

- E il trecento dodicesimo regalo che arriva, - disse la governante. - 
Gianfranco è così bravo, tiene il conto, non ne perde uno, la sua gran 
passione è contare. 

In punta di piedi Marcovaldo e Michelino lasciarono la casa. 

- Papà, quel bambino è un bambino povero? - chiese Michelino. 
Marcovaldo era intento a riordinare il carico del furgoncino e non rispose 

subito. Ma dopo un momento, s’affrettò a protestare: - Povero? Che dici? Sai 
chi è suo padre? E il presidente dell’Unione Incremento Vendite Natalizie! Il 
commendator... 

S’interruppe, perché non vedeva Michelino. - Michelino, Michelino! Dove 
sei? - Era sparito. 

«Sta’ a vedere che ha visto passare un altro Babbo Natale, l’ha scambiato 
per me e gli è andato dietro...» Marcovaldo continuò il suo giro, ma era un 
po’ in pensiero e non vedeva l’ora di tornare a casa. 

A casa, ritrovò Michelino insieme ai suoi fratelli, buono buono. 

- Di’ un po’, tu: dove t’eri cacciato? 

- A casa, a prendere i regali... Sì, i regali per quel bambino povero... 

- Eh! Chi? 

- Quello che se ne stava così triste... quello della villa con l’albero di 
Natale... 

- A lui? Ma che regali potevi fargli, tu a lui? 

- Oh, li avevamo preparati bene... tre regali, involti in carta argentata. 
Intervennero i fratellini. - Siamo andati tutti insieme a portarglieli! Avessi 

visto come era contento ! 

- Figuriamoci! - disse Marcovaldo. - Aveva proprio bisogno dei vostri 
regali, per essere contento! 

- Sì, sì, dei nostri... È corso subito a strappare la carta per vedere 
cos’erano... 

- E cos’erano? 

- Il primo era un martello: quel martello grosso, tondo, di legno... 

- E lui? 

- Saltava dalla gioia! L’ha afferrato e ha cominciato a usarlo! 

- Come? 

- Ha spaccato tutti i giocattoli! E tutta la cristalleria! Poi ha preso il 
secondo regalo... 

- Cos’era? 

- Un tirasassi. Dovevi vederlo, che contentezza... Ha fracassato tutte le bolle di vetro dell’albero di Natale. Poi è passato ai lampadari... 

- Basta, basta, non voglio più sentire! E... il terzo regalo? 

- Non avevamo più niente da regalare, così abbiamo involto nella carta 

> 

argentata un pacchetto di fiammiferi da cucina. E stato il regalo che l’ha fatto 
più felice. Diceva: «I fiammiferi non me li lasciano mai toccare!» Ha 
cominciato ad accenderli, e... 

- E...? 

- ... ha dato fuoco a tutto! 

Marcovaldo aveva le mani nei capelli. - Sono rovinato! 

L’indomani, presentandosi in ditta, sentiva addensarsi la tempesta. Si 
rivestì da Babbo Natale, in fretta in fretta, caricò sul furgoncino i pacchi da 
consegnare, già meravigliato che nessuno gli avesse ancora detto niente, 
quando vide venire verso di lui tre capiufficio, quello delle Relazioni 
Pubbliche, quello della Pubblicità e quello dell’Ufficio Commerciale. 

- Alt! - gli dissero, - scaricare tutto, subito! 

«Ci siamo!» si disse Marcovaldo e già si vedeva licenziato. 

- Presto! Bisogna sostituire i pacchi! - dissero i capiufficio. - L’Unione 
Incremento Vendite Natalizie ha aperto una campagna per il lancio del Regalo 
Distruttivo ! 

- Così tutt’a un tratto... - commentò uno di loro. - Avrebbero potuto 

pensarci prima... 

> 

- E stata una scoperta improvvisa del presidente, - spiegò un altro. - Pare 
che il suo bambino abbia ricevuto degli articoli-regalo modernissimi, credo 
giapponesi, e per la prima volta lo si è visto divertirsi... 

- Quel che più conta, - aggiunse il terzo, - è che il Regalo Distruttivo 
serve a distruggere articoli d’ogni genere: quel che ci vuole per accelerare il 
ritmo dei consumi e ridare vivacità al mercato... Tutto in un tempo 
brevissimo e alla portata d’un bambino... Il presidente dell’Unione ha visto 
aprirsi un nuovo orizzonte, è ai sette cieli dell’ entusiasmo... 

- Ma questo bambino, - chiese Marcovaldo con un filo di voce, - ha 
distrutto veramente molta roba? 

- Fare un calcolo, sia pur approssimativo, è difficile, dato che la casa è 
incendiata... 

Marcovaldo tornò nella via illuminata come fosse notte, affollata di 
mamme e bambini e zii e nonni e pacchi e palloni e cavalli a dondolo e alberi 
di Natale e Babbi Natale e polli e tacchini e panettoni e bottiglie e zampognari 
e spazzacamini e venditrici di caldarroste che facevano saltare padellate di 
castagne sul tondo fornello nero ardente. E la città sembrava più piccola, raccolta in un’ampolla luminosa, sepolta 
nel cuore buio d’un bosco, tra i tronchi centenari dei castagni e un infinito 
manto di neve. Da qualche parte del buio s’udiva l’ululo del lupo; i leprotti 
avevano una tana sepolta nella neve, nella calda terra rossa sotto uno strato di 
ricci di castagna. 

Uscì un leprotto, bianco, sulla neve, mosse le orecchie, corse sotto la luna, 
ma era bianco e non lo si vedeva, come se non ci fosse. Solo le zampette 
lasciavano un’impronta leggera sulla neve, come foglioline di trifoglio. 
Neanche il lupo si vedeva, perché era nero e stava nel buio nero del bosco. 
Solo se apriva la bocca, si vedevano i denti bianchi e aguzzi. 

C’era una linea in cui finiva il bosco tutto nero e cominciava la neve tutta 
bianca. Il leprotto correva di qua ed il lupo di là. 

Il lupo vedeva sulla neve le impronte del leprotto e le inseguiva, ma 
tenendosi sempre sul nero, per non essere visto. Nel punto in cui le impronte 
si fermavano doveva esserci il leprotto, e il lupo uscì dal nero, spalancò la 
gola rossa e i denti aguzzi, e morse il vento. 

Il leprotto era poco più in là, invisibile; si strofinò un orecchio con una 
zampa, e scappò saltando. 

È qua? è là? no, è un po’ più in là? 

Si vedeva solo la distesa di neve bianca come questa pagina.